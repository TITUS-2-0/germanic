<TEI xmlns="http://www.tei-c.org/ns/1.0/">
	<teiHeader>
		<fileDesc>
			<titleStmt>
				<title>Tristan</title>
				<author>Gottfried von Straßburg</author>
				<respStmt>
					<resp>digitization</resp>
					<name>Thorsten Parchent</name>
					<name>Ralf Schlechtweg-Jahn</name>
					<note>Bayreuth 1999</note>
				</respStmt>
				<respStmt>
					<resp>TITUS version</resp>
					<name>Ralf Schlechtweg-Jahn</name>
					<name>Jost Gippert</name>
					<note>Bayreuth, 2.12.1999 / Frankfurt, 2.3.2003</note>
				</respStmt>
			</titleStmt>
			<editionStmt>
				<edition n="1" />
			</editionStmt>
			<publicationStmt>
				<publisher>Goethe-Universität</publisher>
				<pubPlace>Frankfurt</pubPlace>
				<date>2025</date>
			</publicationStmt>
			<sourceDesc>
				<bibl xml:id="trist">
					<author>
						<name>von Strassburg, Gottfried</name>
					</author>. <date>1980</date>. <title level="m">Tristan</title>. Edited by <editor>
						<name>Rüdiger Krohn</name>
					</editor>. <publisher>Philipp Reclam</publisher>.</bibl>
			</sourceDesc>
		</fileDesc>
		<profileDesc>
			<langUsage>
				<language ident="gmh-Latn-x-middle-high-german">Middle High German</language>
				<language ident="deu-Latn">German</language>
				<language ident="fra-Latn-x-old-french">French</language>
			</langUsage>
		</profileDesc>
	</teiHeader>
	<text xml:lang="gmh-Latn-x-middle-high-german">
		<body>
			<div n="1" xml:id="chapter-1" type="chapter" data-level="1">
				<head xml:lang="deu-Latn">Prolog</head>
				<l n="1" xml:id="chapter-1-l-1">Gedaehte mans ze guote niht,</l>
				<l n="2" xml:id="chapter-1-l-2">von dem der werlde guot geschiht,</l>
				<l n="3" xml:id="chapter-1-l-3">sô waere ez allez alse niht,</l>
				<l n="4" xml:id="chapter-1-l-4">swaz guotes in der werlde geschiht.</l>
				<l n="5" xml:id="chapter-1-l-5">Der guote man swaz der in guot</l>
				<l n="6" xml:id="chapter-1-l-6">und niwan der werlt ze guote tuot,</l>
				<l n="7" xml:id="chapter-1-l-7">swer daz iht anders wan in guot</l>
				<l n="8" xml:id="chapter-1-l-8">vernemen wil, der missetuot.</l>
				<l n="9" xml:id="chapter-1-l-9">Ich hoere es velschen harte vil,</l>
				<l n="10" xml:id="chapter-1-l-10">daz man doch gerne haben wil:</l>
				<l n="11" xml:id="chapter-1-l-11">dâ ist des lützelen ze vil,</l>
				<l n="12" xml:id="chapter-1-l-12">dâ wil man, des man niene wil.</l>
				<l n="13" xml:id="chapter-1-l-13">Ez zimet dem man ze lobene wol,</l>
				<l n="14" xml:id="chapter-1-l-14">des er iedoch bedürfen sol,</l>
				<l n="15" xml:id="chapter-1-l-15">und lâze ez ime gevallen wol,</l>
				<l n="16" xml:id="chapter-1-l-16">die wîle ez ime gevallen sol.</l>
				<l n="17" xml:id="chapter-1-l-17">Tiure unde wert ist mir der man,</l>
				<l n="18" xml:id="chapter-1-l-18">der guot und übel betrahten kan,</l>
				<l n="19" xml:id="chapter-1-l-19">der mich und iegelîchen man</l>
				<l n="20" xml:id="chapter-1-l-20">nâch sînem werde erkennen kan.</l>
				<l n="21" xml:id="chapter-1-l-21">Êre unde lop diu schepfent list,</l>
				<l n="22" xml:id="chapter-1-l-22">dâ list ze lobe geschaffen ist:</l>
				<l n="23" xml:id="chapter-1-l-23">swâ er mit lobe geblüemet ist,</l>
				<l n="24" xml:id="chapter-1-l-24">dâ blüejet aller slahte list.</l>
				<l n="25" xml:id="chapter-1-l-25">Rehte als daz dinc z' unruoche gât,</l>
				<l n="26" xml:id="chapter-1-l-26">daz lobes noch êre niene hât,</l>
				<l n="27" xml:id="chapter-1-l-27">als liebet daz, daz êre hât</l>
				<l n="28" xml:id="chapter-1-l-28">und sînes lobes niht irre gât.</l>
				<l n="29" xml:id="chapter-1-l-29">Ir ist sô vil, die des nu pflegent,</l>
				<l n="30" xml:id="chapter-1-l-30">daz si daz guote z' übele wegent,</l>
				<l n="31" xml:id="chapter-1-l-31">daz übel wider ze guote wegent:</l>
				<l n="32" xml:id="chapter-1-l-32">die pflegent niht, si widerpflegent.</l>
				<l n="33" xml:id="chapter-1-l-33">Cunst unde nâhe sehender sin</l>
				<l n="34" xml:id="chapter-1-l-34">swie wol diu schînen under in,</l>
				<l n="35" xml:id="chapter-1-l-35">geherberget nît zuo z' in,</l>
				<l n="36" xml:id="chapter-1-l-36">er leschet kunst unde sin.</l>
				<l n="37" xml:id="chapter-1-l-37">Hei tugent, wie smal sint dîne stege,</l>
				<l n="38" xml:id="chapter-1-l-38">wie kumberlîch sint dîne wege!</l>
				<l n="39" xml:id="chapter-1-l-39">die dîne stege, die dîne wege,</l>
				<l n="40" xml:id="chapter-1-l-40">wol ime, der si wege unde stege!</l>
				<l n="41" xml:id="chapter-1-l-41">Trîbe ich die zît vergebene hin,</l>
				<l n="42" xml:id="chapter-1-l-42">sô zîtic ich ze lebene bin,</l>
				<l n="43" xml:id="chapter-1-l-43">sône var ich in der werlt sus hin</l>
				<l n="44" xml:id="chapter-1-l-44">niht sô gewerldet, alse ich bin.</l>
				<l n="45" xml:id="chapter-1-l-45">Ich hân mir eine unmüezekeit</l>
				<l n="46" xml:id="chapter-1-l-46">der werlt ze liebe vür geleit</l>
				<l n="47" xml:id="chapter-1-l-47">und edelen herzen z' einer hage,</l>
				<l n="48" xml:id="chapter-1-l-48">den herzen, den ich herze trage,</l>
				<l n="49" xml:id="chapter-1-l-49">der werlde, in die mîn herze siht.</l>
				<l n="50" xml:id="chapter-1-l-50">ine meine ir aller werlde niht</l>
				<l n="51" xml:id="chapter-1-l-51">als die, von der ich hoere sagen,</l>
				<l n="52" xml:id="chapter-1-l-52">diu keine swaere enmüge getragen</l>
				<l n="53" xml:id="chapter-1-l-53">und niwan in vröuden welle sweben.</l>
				<l n="54" xml:id="chapter-1-l-54">die lâze ouch got mit vröuden leben!</l>
				<l n="55" xml:id="chapter-1-l-55">Der werlde und diseme lebene</l>
				<l n="56" xml:id="chapter-1-l-56">enkumt mîn rede niht ebene.</l>
				<l n="57" xml:id="chapter-1-l-57">ir leben und mînez zweient sich.</l>
				<l n="58" xml:id="chapter-1-l-58">ein ander werlt die meine ich,</l>
				<l n="59" xml:id="chapter-1-l-59">diu samet in eime herzen treit</l>
				<l n="60" xml:id="chapter-1-l-60">ir süeze sûr, ir liebez leit,</l>
				<l n="61" xml:id="chapter-1-l-61">ir herzeliep, ir senede nôt,</l>
				<l n="62" xml:id="chapter-1-l-62">ir liebez leben, ir leiden tôt,</l>
				<l n="63" xml:id="chapter-1-l-63">ir lieben tôt, ir leidez leben.</l>
				<l n="64" xml:id="chapter-1-l-64">dem lebene sî mîn leben ergeben,</l>
				<l n="65" xml:id="chapter-1-l-65">der werlt wil ich gewerldet wesen,</l>
				<l n="66" xml:id="chapter-1-l-66">mit ir verderben oder genesen.</l>
				<l n="67" xml:id="chapter-1-l-67">ich bin mit ir biz her beliben</l>
				<l n="68" xml:id="chapter-1-l-68">und hân mit ir die tage vertriben,</l>
				<l n="69" xml:id="chapter-1-l-69">die mir ûf nâhe gêndem leben</l>
				<l n="70" xml:id="chapter-1-l-70">lêre unde geleite solten geben:</l>
				<l n="71" xml:id="chapter-1-l-71">der hân ich mîne unmüezekeit</l>
				<l n="72" xml:id="chapter-1-l-72">ze kurzewîle vür geleit,</l>
				<l n="73" xml:id="chapter-1-l-73">daz sî mit mînem maere</l>
				<l n="74" xml:id="chapter-1-l-74">ir nâhe gênde swaere</l>
				<l n="75" xml:id="chapter-1-l-75">ze halber senfte bringe,</l>
				<l n="76" xml:id="chapter-1-l-76">ir nôt dâ mite geringe.</l>
				<l n="77" xml:id="chapter-1-l-77">wan swer des iht vor ougen hât,</l>
				<l n="78" xml:id="chapter-1-l-78">dâ mite der muot z' unmuoze gât,</l>
				<l n="79" xml:id="chapter-1-l-79">daz entsorget sorgehaften muot,</l>
				<l n="80" xml:id="chapter-1-l-80">daz ist ze herzesorgen guot.</l>
				<l n="81" xml:id="chapter-1-l-81">ir aller volge diu ist dar an :</l>
				<l n="82" xml:id="chapter-1-l-82">swâ sô der müezege man</l>
				<l n="83" xml:id="chapter-1-l-83">mit senedem schaden sî überladen,</l>
				<l n="84" xml:id="chapter-1-l-84">dâ mêre muoze seneden schaden.</l>
				<l n="85" xml:id="chapter-1-l-85">bî senedem leide müezekeit,</l>
				<l n="86" xml:id="chapter-1-l-86">dâ wahset iemer senede leit.</l>
				<l n="87" xml:id="chapter-1-l-87">durch daz ist guot, swer herzeclage</l>
				<l n="88" xml:id="chapter-1-l-88">und senede nôt ze herzen trage,</l>
				<l n="89" xml:id="chapter-1-l-89">daz er mit allem ruoche</l>
				<l n="90" xml:id="chapter-1-l-90">dem lîbe unmuoze suoche.</l>
				<l n="91" xml:id="chapter-1-l-91">dâ mite sô müezeget der muot</l>
				<l n="92" xml:id="chapter-1-l-92">und ist dem muote ein michel guot;</l>
				<l n="93" xml:id="chapter-1-l-93">und gerâte ich niemer doch dar an,</l>
				<l n="94" xml:id="chapter-1-l-94">daz iemer liebe gernde man</l>
				<l n="95" xml:id="chapter-1-l-95">dekeine solhe unmuoze im neme,</l>
				<l n="96" xml:id="chapter-1-l-96">diu reiner liebe missezeme:</l>
				<l n="97" xml:id="chapter-1-l-97">ein senelîchez maere</l>
				<l n="98" xml:id="chapter-1-l-98">daz trîbe ein senedaere</l>
				<l n="99" xml:id="chapter-1-l-99">mit herzen und mit munde</l>
				<l n="100" xml:id="chapter-1-l-100">und senfte sô die stunde.</l>
				<l n="101" xml:id="chapter-1-l-101">Nû ist aber einer jehe ze vil,</l>
				<l n="102" xml:id="chapter-1-l-102">der ich vil nâch gevolgen wil:</l>
				<l n="103" xml:id="chapter-1-l-103">der senede muot sô der ie mê</l>
				<l n="104" xml:id="chapter-1-l-104">mit seneden maeren umbe gê,</l>
				<l n="105" xml:id="chapter-1-l-105">sô sîner swaere ie mêre sî.</l>
				<l n="106" xml:id="chapter-1-l-106">der selben jehe der stüende ich bî,</l>
				<l n="107" xml:id="chapter-1-l-107">wan ein dinc, daz mir widerstât:</l>
				<l n="108" xml:id="chapter-1-l-108">swer inneclîche liebe hât,</l>
				<l n="109" xml:id="chapter-1-l-109">doch ez im wê von herzen tuo,</l>
				<l n="110" xml:id="chapter-1-l-110">daz herze stêt doch ie dar zuo.</l>
				<l n="111" xml:id="chapter-1-l-111">der inneclîche minnen muot,</l>
				<l n="112" xml:id="chapter-1-l-112">sô der in sîner senegluot</l>
				<l n="113" xml:id="chapter-1-l-113">ie mêre und mêre brinnet,</l>
				<l n="114" xml:id="chapter-1-l-114">sô er ie sêrer minnet.</l>
				<l n="115" xml:id="chapter-1-l-115">diz leit ist liebes alse vol,</l>
				<l n="116" xml:id="chapter-1-l-116">daz übel daz tuot sô herzewol,</l>
				<l n="117" xml:id="chapter-1-l-117">daz es kein edele herze enbirt,</l>
				<l n="118" xml:id="chapter-1-l-118">sît ez hie von geherzet wirt.</l>
				<l n="119" xml:id="chapter-1-l-119">ich weiz es wârez alse den tôt</l>
				<l n="120" xml:id="chapter-1-l-120">und erkenne ez bî der selben nôt:</l>
				<l n="121" xml:id="chapter-1-l-121">der edele senedaere</l>
				<l n="122" xml:id="chapter-1-l-122">der minnet senediu maere.</l>
				<l n="123" xml:id="chapter-1-l-123">von diu swer seneder maere ger,</l>
				<l n="124" xml:id="chapter-1-l-124">der envar niht verrer danne her.</l>
				<l n="125" xml:id="chapter-1-l-125">ich wil in wol bemaeren</l>
				<l n="126" xml:id="chapter-1-l-126">von edelen senedaeren,</l>
				<l n="127" xml:id="chapter-1-l-127">die reiner sene wol tâten schîn:</l>
				<l n="128" xml:id="chapter-1-l-128">ein senedaere unde ein senedaerîn,</l>
				<l n="129" xml:id="chapter-1-l-129">ein man ein wîp, ein wîp ein man,</l>
				<l n="130" xml:id="chapter-1-l-130">Tristan Isolt, Isolt Tristan.</l>
				<l n="131" xml:id="chapter-1-l-131">Ich weiz wol, ir ist vil gewesen,</l>
				<l n="132" xml:id="chapter-1-l-132">die von Tristande hânt gelesen;</l>
				<l n="133" xml:id="chapter-1-l-133">und ist ir doch niht vil gewesen,</l>
				<l n="134" xml:id="chapter-1-l-134">die von im rehte haben gelesen.</l>
				<l n="135" xml:id="chapter-1-l-135">Tuon aber ich diu gelîche nuo</l>
				<l n="136" xml:id="chapter-1-l-136">und schepfe mîniu wort dar zuo,</l>
				<l n="137" xml:id="chapter-1-l-137">daz mir ir iegelîches sage</l>
				<l n="138" xml:id="chapter-1-l-138">von disem maere missehage,</l>
				<l n="139" xml:id="chapter-1-l-139">so wirbe ich anders, danne ich sol.</l>
				<l n="140" xml:id="chapter-1-l-140">ich entuon es niht: sî sprâchen wol</l>
				<l n="141" xml:id="chapter-1-l-141">und niwan ûz edelem muote</l>
				<l n="142" xml:id="chapter-1-l-142">mir unde der werlt ze guote.</l>
				<l n="143" xml:id="chapter-1-l-143">binamen si tâten ez in guot.</l>
				<l n="144" xml:id="chapter-1-l-144">und swaz der man in guot getuot,</l>
				<l n="145" xml:id="chapter-1-l-145">daz ist ouch guot und wol getân.</l>
				<l n="146" xml:id="chapter-1-l-146">aber als ich gesprochen hân,</l>
				<l n="147" xml:id="chapter-1-l-147">daz sî niht rehte haben gelesen,</l>
				<l n="148" xml:id="chapter-1-l-148">daz ist, als ich iu sage, gewesen:</l>
				<l n="149" xml:id="chapter-1-l-149">sîne sprâchen in der rihte niht,</l>
				<l n="150" xml:id="chapter-1-l-150">als Thômas von Britanje giht,</l>
				<l n="151" xml:id="chapter-1-l-151">der âventiure meister was</l>
				<l n="152" xml:id="chapter-1-l-152">und an britûnschen buochen las</l>
				<l n="153" xml:id="chapter-1-l-153">aller der lanthêrren leben</l>
				<l n="154" xml:id="chapter-1-l-154">und ez uns ze künde hât gegeben.</l>
				<l n="155" xml:id="chapter-1-l-155">Als der von Tristande seit,</l>
				<l n="156" xml:id="chapter-1-l-156">die rihte und die wârheit</l>
				<l n="157" xml:id="chapter-1-l-157">begunde ich sêre suochen</l>
				<l n="158" xml:id="chapter-1-l-158">in beider hande buochen</l>
				<l n="159" xml:id="chapter-1-l-159">walschen und latînen</l>
				<l n="160" xml:id="chapter-1-l-160">und begunde mich des pînen,</l>
				<l n="161" xml:id="chapter-1-l-161">daz ich in sîner rihte</l>
				<l n="162" xml:id="chapter-1-l-162">rihte dise tihte.</l>
				<l n="163" xml:id="chapter-1-l-163">sus treip ich manege suoche,</l>
				<l n="164" xml:id="chapter-1-l-164">unz ich an eime buoche</l>
				<l n="165" xml:id="chapter-1-l-165">alle sîne jehe gelas,</l>
				<l n="166" xml:id="chapter-1-l-166">wie dirre âventiure was.</l>
				<l n="167" xml:id="chapter-1-l-167">waz aber mîn lesen dô waere</l>
				<l n="168" xml:id="chapter-1-l-168">von disem senemaere,</l>
				<l n="169" xml:id="chapter-1-l-169">daz lege ich mîner willekür</l>
				<l n="170" xml:id="chapter-1-l-170">allen edelen herzen vür,</l>
				<l n="171" xml:id="chapter-1-l-171">daz sî dâ mite unmüezic wesen.</l>
				<l n="172" xml:id="chapter-1-l-172">ez ist in sêre guot gelesen.</l>
				<l n="173" xml:id="chapter-1-l-173">guot? jâ, inneclîche guot.</l>
				<l n="174" xml:id="chapter-1-l-174">ez liebet liebe und edelet muot,</l>
				<l n="175" xml:id="chapter-1-l-175">ez staetet triuwe und tugendet leben,</l>
				<l n="176" xml:id="chapter-1-l-176">ez kan wol lebene tugende geben;</l>
				<l n="177" xml:id="chapter-1-l-177">wan swâ man hoeret oder list,</l>
				<l n="178" xml:id="chapter-1-l-178">daz von sô reinen triuwen ist,</l>
				<l n="179" xml:id="chapter-1-l-179">dâ liebent dem getriuwen man</l>
				<l n="180" xml:id="chapter-1-l-180">triuwe und ander tugende van:</l>
				<l n="181" xml:id="chapter-1-l-181">liebe, triuwe, staeter muot,</l>
				<l n="182" xml:id="chapter-1-l-182">êre und ander manic guot,</l>
				<l n="183" xml:id="chapter-1-l-183">daz geliebet niemer anderswâ</l>
				<l n="184" xml:id="chapter-1-l-184">sô sêre noch sô wol sô dâ,</l>
				<l n="185" xml:id="chapter-1-l-185">dâ man von herzeliebe saget</l>
				<l n="186" xml:id="chapter-1-l-186">und herzeleit ûz liebe claget.</l>
				<l n="187" xml:id="chapter-1-l-187">liebe ist ein alsô saelic dinc,</l>
				<l n="188" xml:id="chapter-1-l-188">ein alsô saeleclîch gerinc,</l>
				<l n="189" xml:id="chapter-1-l-189">daz nieman âne ir lêre</l>
				<l n="190" xml:id="chapter-1-l-190">noch tugende hât noch êre.</l>
				<l n="191" xml:id="chapter-1-l-191">sô manec wert leben, sô liebe vrumet,</l>
				<l n="192" xml:id="chapter-1-l-192">sô vil sô tugende von ir kumet,</l>
				<l n="193" xml:id="chapter-1-l-193">owê daz allez, daz der lebet,</l>
				<l n="194" xml:id="chapter-1-l-194">nâch herzeliebe niene strebet,</l>
				<l n="195" xml:id="chapter-1-l-195">daz ich sô lützel vinde der,</l>
				<l n="196" xml:id="chapter-1-l-196">die lûterlîche herzeger</l>
				<l n="197" xml:id="chapter-1-l-197">durch vriunt ze herzen wellen tragen</l>
				<l n="198" xml:id="chapter-1-l-198">niwan durch daz vil arme clagen,</l>
				<l n="199" xml:id="chapter-1-l-199">daz hie bî z' etelîcher zît</l>
				<l n="200" xml:id="chapter-1-l-200">verborgen in dem herzen lît!</l>
				<l n="201" xml:id="chapter-1-l-201">War umbe enlite ein edeler muot</l>
				<l n="202" xml:id="chapter-1-l-202">niht gerne ein übel durch tûsent guot,</l>
				<l n="203" xml:id="chapter-1-l-203">durch manege vröude ein ungemach?</l>
				<l n="204" xml:id="chapter-1-l-204">swem nie von liebe leit geschach,</l>
				<l n="205" xml:id="chapter-1-l-205">dem geschach ouch liep von liebe nie.</l>
				<l n="206" xml:id="chapter-1-l-206">liep unde leit diu wâren ie</l>
				<l n="207" xml:id="chapter-1-l-207">an minnen ungescheiden.</l>
				<l n="208" xml:id="chapter-1-l-208">man muoz mit disen beiden</l>
				<l n="209" xml:id="chapter-1-l-209">êre unde lop erwerben</l>
				<l n="210" xml:id="chapter-1-l-210">oder âne sî verderben.</l>
				<l n="211" xml:id="chapter-1-l-211">von den diz senemaere seit,</l>
				<l n="212" xml:id="chapter-1-l-212">und haeten die durch liebe leit,</l>
				<l n="213" xml:id="chapter-1-l-213">durch herzewunne senedez clagen</l>
				<l n="214" xml:id="chapter-1-l-214">in einem herzen niht getragen,</l>
				<l n="215" xml:id="chapter-1-l-215">sone waere ir name und ir geschiht</l>
				<l n="216" xml:id="chapter-1-l-216">sô manegem edelen herzen niht</l>
				<l n="217" xml:id="chapter-1-l-217">ze saelden noch ze liebe komen.</l>
				<l n="218" xml:id="chapter-1-l-218">uns ist noch hiute liep vernomen,</l>
				<l n="219" xml:id="chapter-1-l-219">süeze und iemer niuwe</l>
				<l n="220" xml:id="chapter-1-l-220">ir inneclîchiu triuwe</l>
				<l n="221" xml:id="chapter-1-l-221">ir liep, ir leit, ir wunne, ir nôt;</l>
				<l n="222" xml:id="chapter-1-l-222">al eine und sîn si lange tôt,</l>
				<l n="223" xml:id="chapter-1-l-223">ir süezer name der lebet iedoch</l>
				<l n="224" xml:id="chapter-1-l-224">und sol ir tôt der werlde noch</l>
				<l n="225" xml:id="chapter-1-l-225">ze guote lange und iemer leben,</l>
				<l n="226" xml:id="chapter-1-l-226">den triuwe gernden triuwe geben,</l>
				<l n="227" xml:id="chapter-1-l-227">den êre gernden êre:</l>
				<l n="228" xml:id="chapter-1-l-228">ir tôt muoz iemer mêre</l>
				<l n="229" xml:id="chapter-1-l-229">uns lebenden leben und niuwe wesen;</l>
				<l n="230" xml:id="chapter-1-l-230">wan swâ man noch hoeret lesen</l>
				<l n="231" xml:id="chapter-1-l-231">ir triuwe, ir triuwen reinekeit,</l>
				<l n="232" xml:id="chapter-1-l-232">ir herzeliep, ir herzeleit,</l>
				<l n="233" xml:id="chapter-1-l-233">Deist aller edelen herzen brôt.</l>
				<l n="234" xml:id="chapter-1-l-234">hie mite sô lebet ir beider tôt.</l>
				<l n="235" xml:id="chapter-1-l-235">wir lesen ir leben, wir lesen ir tôt</l>
				<l n="236" xml:id="chapter-1-l-236">und ist uns daz süeze alse brôt.</l>
				<l n="237" xml:id="chapter-1-l-237">Ir leben, ir tôt sint unser brôt.</l>
				<l n="238" xml:id="chapter-1-l-238">sus lebet ir leben, sus lebet ir tôt.</l>
				<l n="239" xml:id="chapter-1-l-239">sus lebent si noch und sint doch tôt</l>
				<l n="240" xml:id="chapter-1-l-240">und ist ir tôt der lebenden brôt.</l>
				<l n="241" xml:id="chapter-1-l-241">Und swer nu ger, daz man im sage</l>
				<l n="242" xml:id="chapter-1-l-242">ir leben, ir tôt, ir vröude, ir clage,</l>
				<l n="243" xml:id="chapter-1-l-243">der biete herze und ôren her:</l>
				<l n="244" xml:id="chapter-1-l-244">er vindet alle sîne ger.</l>
			</div>
			<div n="2" xml:id="chapter-2" type="chapter" data-level="1">
				<head xml:lang="deu-Latn">Riwalin und Blancheflur</head>
				<l n="245" xml:id="chapter-2-l-245">Ein hêrre in Parmenîe was,</l>
				<l n="246" xml:id="chapter-2-l-246">der jâre ein kint, als ich ez las.</l>
				<l n="247" xml:id="chapter-2-l-247">der was, als uns diu wârheit</l>
				<l n="248" xml:id="chapter-2-l-248">an sîner âventiure seit,</l>
				<l n="249" xml:id="chapter-2-l-249">wol an gebürte künege genôz,</l>
				<l n="250" xml:id="chapter-2-l-250">an lande vürsten ebengrôz,</l>
				<l n="251" xml:id="chapter-2-l-251">des lîbes schoene und wunneclîch,</l>
				<l n="252" xml:id="chapter-2-l-252">getriuwe, küene, milte, rîch;</l>
				<l n="253" xml:id="chapter-2-l-253">und den er vröude solte tragen,</l>
				<l n="254" xml:id="chapter-2-l-254">den was der hêrre in sînen tagen</l>
				<l n="255" xml:id="chapter-2-l-255">ein vröude berndiu sunne:</l>
				<l n="256" xml:id="chapter-2-l-256">er was der werlde ein wunne,</l>
				<l n="257" xml:id="chapter-2-l-257">der ritterschefte ein lêre,</l>
				<l n="258" xml:id="chapter-2-l-258">sîner mâge ein êre,</l>
				<l n="259" xml:id="chapter-2-l-259">sînes landes ein zuoversiht.</l>
				<l n="260" xml:id="chapter-2-l-260">an ime brast al der tugende niht,</l>
				<l n="261" xml:id="chapter-2-l-261">der hêrre haben solte,</l>
				<l n="262" xml:id="chapter-2-l-262">wan daz er ze verre wolte</l>
				<l n="263" xml:id="chapter-2-l-263">in sînes herzen luften sweben</l>
				<l n="264" xml:id="chapter-2-l-264">und niwan nâch sînem willen leben.</l>
				<l n="265" xml:id="chapter-2-l-265">daz ime ouch sît ze leide ergie,</l>
				<l n="266" xml:id="chapter-2-l-266">wan leider diz ist und was ie,</l>
				<l n="267" xml:id="chapter-2-l-267">ûfgêndiu jugent und vollez guot,</l>
				<l n="268" xml:id="chapter-2-l-268">diu zwei diu vüerent übermuot.</l>
				<l n="269" xml:id="chapter-2-l-269">vertragen, daz doch vil manic man</l>
				<l n="270" xml:id="chapter-2-l-270">in michelem gewalte kan,</l>
				<l n="271" xml:id="chapter-2-l-271">dar an gedâhte er selten.</l>
				<l n="272" xml:id="chapter-2-l-272">übel mit übele gelten,</l>
				<l n="273" xml:id="chapter-2-l-273">craft erzeigen wider craft:</l>
				<l n="274" xml:id="chapter-2-l-274">dar zuo was er gedanchaft.</l>
				<l n="275" xml:id="chapter-2-l-275">Nu enloufet ez die lenge niht,</l>
				<l n="276" xml:id="chapter-2-l-276">der allez daz, daz ime geschiht,</l>
				<l n="277" xml:id="chapter-2-l-277">mit Karles lôte gelten wil.</l>
				<l n="278" xml:id="chapter-2-l-278">weiz got, der man muoz harte vil</l>
				<l n="279" xml:id="chapter-2-l-279">an disem borge übersehen</l>
				<l n="280" xml:id="chapter-2-l-280">oder ime muoz dicke schade geschehen.</l>
				<l n="281" xml:id="chapter-2-l-281">swer keinen schaden vertragen kan,</l>
				<l n="282" xml:id="chapter-2-l-282">dâ wahsent dicke schaden an.</l>
				<l n="283" xml:id="chapter-2-l-283">und ist ein veiclîcher site,</l>
				<l n="284" xml:id="chapter-2-l-284">hie vâhet man den bern mite:</l>
				<l n="285" xml:id="chapter-2-l-285">der richet einzele schaden,</l>
				<l n="286" xml:id="chapter-2-l-286">unz er mit schaden wirt beladen.</l>
				<l n="287" xml:id="chapter-2-l-287">ich waene, ouch ime alsam geschach,</l>
				<l n="288" xml:id="chapter-2-l-288">wan er sich alse vil gerach,</l>
				<l n="289" xml:id="chapter-2-l-289">biz er den schaden dar an genam.</l>
				<l n="290" xml:id="chapter-2-l-290">daz aber er ie ze schaden kam,</l>
				<l n="291" xml:id="chapter-2-l-291">daz enkam von archeite niht,</l>
				<l n="292" xml:id="chapter-2-l-292">dâ von doch manegem schade geschiht.</l>
				<l n="293" xml:id="chapter-2-l-293">ez kam von dem geleite</l>
				<l n="294" xml:id="chapter-2-l-294">sîner kintheite.</l>
				<l n="295" xml:id="chapter-2-l-295">daz er in sîner blüenden jugent</l>
				<l n="296" xml:id="chapter-2-l-296">mit jugentlîcher hêrren tugent</l>
				<l n="297" xml:id="chapter-2-l-297">wider sîn selbes saelden streit,</l>
				<l n="298" xml:id="chapter-2-l-298">daz geschuof sîn spilndiu kintheit,</l>
				<l n="299" xml:id="chapter-2-l-299">diu mit ir übermuote</l>
				<l n="300" xml:id="chapter-2-l-300">in sînem herzen bluote.</l>
				<l n="301" xml:id="chapter-2-l-301">er tete vil rehte als elliu kint,</l>
				<l n="302" xml:id="chapter-2-l-302">diu selten vorbesihtic sint.</l>
				<l n="303" xml:id="chapter-2-l-303">er nam vür sich niht sorgen war,</l>
				<l n="304" xml:id="chapter-2-l-304">wan lebete und lebete und lebete êt dar.</l>
				<l n="305" xml:id="chapter-2-l-305">dô sîn leben ze lebene vienc,</l>
				<l n="306" xml:id="chapter-2-l-306">ûf alse der tagesterne gienc</l>
				<l n="307" xml:id="chapter-2-l-307">und lachende in die werlde sach,</l>
				<l n="308" xml:id="chapter-2-l-308">dô wânde er, des doch niene geschach,</l>
				<l n="309" xml:id="chapter-2-l-309">daz er iemer alsô solte leben</l>
				<l n="310" xml:id="chapter-2-l-310">und in der lebenden süeze sweben.</l>
				<l n="311" xml:id="chapter-2-l-311">nein, sînes lebenes begin</l>
				<l n="312" xml:id="chapter-2-l-312">der gie mit kurzem lebene hin;</l>
				<l n="313" xml:id="chapter-2-l-313">diu morgenlîche sunne</l>
				<l n="314" xml:id="chapter-2-l-314">sîner werltwunne,</l>
				<l n="315" xml:id="chapter-2-l-315">dô diu von êrste spiln began,</l>
				<l n="316" xml:id="chapter-2-l-316">dô viel sîn gaeher âbent an,</l>
				<l n="317" xml:id="chapter-2-l-317">der ime vor was verborgen,</l>
				<l n="318" xml:id="chapter-2-l-318">und laschte im sînen morgen.</l>
				<l n="319" xml:id="chapter-2-l-319">Wie er aber genennet waere,</l>
				<l n="320" xml:id="chapter-2-l-320">daz kündet uns diz maere.</l>
				<l n="321" xml:id="chapter-2-l-321">sîn âventiure tuot es schîn:</l>
				<l n="322" xml:id="chapter-2-l-322">sîn rehter name was Riwalîn,</l>
				<l n="323" xml:id="chapter-2-l-323">sîn ânam was Canêlengres.</l>
				<l n="324" xml:id="chapter-2-l-324">genuoge jehent und waenent des,</l>
				<l n="325" xml:id="chapter-2-l-325">der selbe hêrre er waere</l>
				<l n="326" xml:id="chapter-2-l-326">ein Lohnoisaere,</l>
				<l n="327" xml:id="chapter-2-l-327">künec über daz lant ze Lohnois:</l>
				<l n="328" xml:id="chapter-2-l-328">nu tuot uns aber Thômas gewis,</l>
				<l n="329" xml:id="chapter-2-l-329">der ez an den âventiuren las,</l>
				<l n="330" xml:id="chapter-2-l-330">daz er von Parmenîe was</l>
				<l n="331" xml:id="chapter-2-l-331">und haete ein sunderez lant</l>
				<l n="332" xml:id="chapter-2-l-332">von eines Britûnes hant</l>
				<l n="333" xml:id="chapter-2-l-333">und solte dem sîn undertân:</l>
				<l n="334" xml:id="chapter-2-l-334">der selbe hiez li duc Morgân.</l>
				<l n="335" xml:id="chapter-2-l-335">Nu daz der hêrre Riwalîn</l>
				<l n="336" xml:id="chapter-2-l-336">wol und nâch grôzen êren sîn</l>
				<l n="337" xml:id="chapter-2-l-337">wol driu jâr ritter was gewesen</l>
				<l n="338" xml:id="chapter-2-l-338">und haete wol hin heim gelesen</l>
				<l n="339" xml:id="chapter-2-l-339">ganzlîche kunst ze ritterschaft,</l>
				<l n="340" xml:id="chapter-2-l-340">ze urliuge volleclîche craft,</l>
				<l n="341" xml:id="chapter-2-l-341">( er haete lant, liute unde guot)</l>
				<l n="342" xml:id="chapter-2-l-342">weder ez dô nôt alde übermuot</l>
				<l n="343" xml:id="chapter-2-l-343">geschüefe, des enweiz ich niht,</l>
				<l n="344" xml:id="chapter-2-l-344">wan als sîn âventiure giht,</l>
				<l n="345" xml:id="chapter-2-l-345">sô greif er Morgânen an</l>
				<l n="346" xml:id="chapter-2-l-346">als einen schuldegen man.</l>
				<l n="347" xml:id="chapter-2-l-347">er kam geriten in sîn lant</l>
				<l n="348" xml:id="chapter-2-l-348">mit alsô creftiger hant,</l>
				<l n="349" xml:id="chapter-2-l-349">daz er im mit gewalte</l>
				<l n="350" xml:id="chapter-2-l-350">genuoge bürge valte;</l>
				<l n="351" xml:id="chapter-2-l-351">die stete muosen sich ergeben</l>
				<l n="352" xml:id="chapter-2-l-352">und loesen ir guot unde ir leben,</l>
				<l n="353" xml:id="chapter-2-l-353">rehte alse liep als ez in was,</l>
				<l n="354" xml:id="chapter-2-l-354">unz er zesamene gelas</l>
				<l n="355" xml:id="chapter-2-l-355">gülte unde guotes die craft,</l>
				<l n="356" xml:id="chapter-2-l-356">daz er sîne ritterschaft</l>
				<l n="357" xml:id="chapter-2-l-357">sô starke gemêrte,</l>
				<l n="358" xml:id="chapter-2-l-358">swar er mit her kêrte,</l>
				<l n="359" xml:id="chapter-2-l-359">ez waeren bürge oder stete,</l>
				<l n="360" xml:id="chapter-2-l-360">daz er vil sînes willen tete.</l>
				<l n="361" xml:id="chapter-2-l-361">ouch nam er dicke schaden dar an:</l>
				<l n="362" xml:id="chapter-2-l-362">er galt mit manegem biderben man,</l>
				<l n="363" xml:id="chapter-2-l-363">wan Morgân was an sîner wer;</l>
				<l n="364" xml:id="chapter-2-l-364">der bestuont in ofte mit her</l>
				<l n="365" xml:id="chapter-2-l-365">und tete in dicke schadehaft;</l>
				<l n="366" xml:id="chapter-2-l-366">wan ze urliuge und ze ritterschaft</l>
				<l n="367" xml:id="chapter-2-l-367">hoeret verlust unde gewin:</l>
				<l n="368" xml:id="chapter-2-l-368">hie mite sô gânt urliuge hin;</l>
				<l n="369" xml:id="chapter-2-l-369">verliesen unde gewinnen</l>
				<l n="370" xml:id="chapter-2-l-370">daz treit die criege hinnen.</l>
				<l n="371" xml:id="chapter-2-l-371">ich waene, im Morgân alsam tete:</l>
				<l n="372" xml:id="chapter-2-l-372">er valte im ouch bürge unde stete</l>
				<l n="373" xml:id="chapter-2-l-373">und brach im underwîlen abe</l>
				<l n="374" xml:id="chapter-2-l-374">sîne liute und sîne habe</l>
				<l n="375" xml:id="chapter-2-l-375">und tete im, swaz er mohte,</l>
				<l n="376" xml:id="chapter-2-l-376">daz doch niht vil entohte,</l>
				<l n="377" xml:id="chapter-2-l-377">wan in tete iemer Riwalîn</l>
				<l n="378" xml:id="chapter-2-l-378">mit grôzem schaden wider în</l>
				<l n="379" xml:id="chapter-2-l-379">und treip des mit im also vil,</l>
				<l n="380" xml:id="chapter-2-l-380">unz er in brâhte ûf daz zil,</l>
				<l n="381" xml:id="chapter-2-l-381">daz er sich nihtes kunde erwern</l>
				<l n="382" xml:id="chapter-2-l-382">noch sich niender trûte ernern</l>
				<l n="383" xml:id="chapter-2-l-383">niwan in sînen vesten,</l>
				<l n="384" xml:id="chapter-2-l-384">den sterkesten und den besten.</l>
				<l n="385" xml:id="chapter-2-l-385">die selben besaz Riwalîn</l>
				<l n="386" xml:id="chapter-2-l-386">und gab ûz voller hant dar în</l>
				<l n="387" xml:id="chapter-2-l-387">bataljen unde strîten.</l>
				<l n="388" xml:id="chapter-2-l-388">er tete in z' allen zîten</l>
				<l n="389" xml:id="chapter-2-l-389">strackes rehte unz in diu tor.</l>
				<l n="390" xml:id="chapter-2-l-390">ouch haete er dicke dâ vor</l>
				<l n="391" xml:id="chapter-2-l-391">turneie und rîche ritterschaft.</l>
				<l n="392" xml:id="chapter-2-l-392">alsus lag er im obe mit craft</l>
				<l n="393" xml:id="chapter-2-l-393">und herete in in dem lande</l>
				<l n="394" xml:id="chapter-2-l-394">mit roube und mit brande,</l>
				<l n="395" xml:id="chapter-2-l-395">biz sich Morgân ze tage dô bôt</l>
				<l n="396" xml:id="chapter-2-l-396">und daz erwarp mit aller nôt,</l>
				<l n="397" xml:id="chapter-2-l-397">daz ez getaget wart under in zwein</l>
				<l n="398" xml:id="chapter-2-l-398">und ein jâr vride getragen in ein,</l>
				<l n="399" xml:id="chapter-2-l-399">und wart der von in beiden</l>
				<l n="400" xml:id="chapter-2-l-400">mit bürgen und mit eiden</l>
				<l n="401" xml:id="chapter-2-l-401">gestaetet, alse er solte sîn.</l>
				<l n="402" xml:id="chapter-2-l-402">hie mite sô kêrte Riwalîn</l>
				<l n="403" xml:id="chapter-2-l-403">mit den sînen heim rîch unde vrô.</l>
				<l n="404" xml:id="chapter-2-l-404">ûz milter hant lônde er in dô</l>
				<l n="405" xml:id="chapter-2-l-405">und machte si alle rîche.</l>
				<l n="406" xml:id="chapter-2-l-406">er lie sî vrôlîche</l>
				<l n="407" xml:id="chapter-2-l-407">und wol nâch sînen êren</l>
				<l n="408" xml:id="chapter-2-l-408">wider z' ir heimüete kêren.</l>
				<l n="409" xml:id="chapter-2-l-409">Nu daz Canêle alsus gelanc,</l>
				<l n="410" xml:id="chapter-2-l-410">nu was dar nâch vil harte unlanc,</l>
				<l n="411" xml:id="chapter-2-l-411">unz daz er aber einer vart</l>
				<l n="412" xml:id="chapter-2-l-412">durch banekîe in eine wart</l>
				<l n="413" xml:id="chapter-2-l-413">und er sich aber ûz reite</l>
				<l n="414" xml:id="chapter-2-l-414">mit grôzer rîcheite,</l>
				<l n="415" xml:id="chapter-2-l-415">alsô der êrengire tuot.</l>
				<l n="416" xml:id="chapter-2-l-416">al daz geraete und al daz guot,</l>
				<l n="417" xml:id="chapter-2-l-417">des er bedürfen wolte</l>
				<l n="418" xml:id="chapter-2-l-418">und ein jâr haben solte,</l>
				<l n="419" xml:id="chapter-2-l-419">daz wart im an ein schif getragen.</l>
				<l n="420" xml:id="chapter-2-l-420">er haete vil gehoeret sagen,</l>
				<l n="421" xml:id="chapter-2-l-421">wie höfsch und wie êrbaere</l>
				<l n="422" xml:id="chapter-2-l-422">der junge künic waere</l>
				<l n="423" xml:id="chapter-2-l-423">von Curnewâle Marke,</l>
				<l n="424" xml:id="chapter-2-l-424">des êre wuohs dô starke:</l>
				<l n="425" xml:id="chapter-2-l-425">der haete dô ze sîner hant</l>
				<l n="426" xml:id="chapter-2-l-426">Curnewal und Engelant.</l>
				<l n="427" xml:id="chapter-2-l-427">Curnwal was aber sîn erbe dô.</l>
				<l n="428" xml:id="chapter-2-l-428">umbe Engelanden stuond ez sô:</l>
				<l n="429" xml:id="chapter-2-l-429">daz haete er sît des mâles,</l>
				<l n="430" xml:id="chapter-2-l-430">daz die Sahsen von Gâles</l>
				<l n="431" xml:id="chapter-2-l-431">die Britûne dâ vertriben</l>
				<l n="432" xml:id="chapter-2-l-432">und sî dâ hêrren beliben,</l>
				<l n="433" xml:id="chapter-2-l-433">von den ez ouch den namen verliez</l>
				<l n="434" xml:id="chapter-2-l-434">daz lant, daz ê Britanje hiez,</l>
				<l n="435" xml:id="chapter-2-l-435">und wart ouch iesâ dô genant</l>
				<l n="436" xml:id="chapter-2-l-436">nâch den von Gâles Engelant.</l>
				<l n="437" xml:id="chapter-2-l-437">dô die daz lant besâzen</l>
				<l n="438" xml:id="chapter-2-l-438">und ez under sich gemâzen,</l>
				<l n="439" xml:id="chapter-2-l-439">dô wolten si alle künegelîn</l>
				<l n="440" xml:id="chapter-2-l-440">und hêrren von in selben sîn:</l>
				<l n="441" xml:id="chapter-2-l-441">diz wart ir aller ungewin.</l>
				<l n="442" xml:id="chapter-2-l-442">sus begunden sî sich under in</l>
				<l n="443" xml:id="chapter-2-l-443">slahen unde morden starke</l>
				<l n="444" xml:id="chapter-2-l-444">und bevulhen ouch dô Marke</l>
				<l n="445" xml:id="chapter-2-l-445">sich und daz lant in sîne pflege:</l>
				<l n="446" xml:id="chapter-2-l-446">sît her diende ez im alle wege</l>
				<l n="447" xml:id="chapter-2-l-447">sô sêre und sô vorhtlîche,</l>
				<l n="448" xml:id="chapter-2-l-448">daz nie kein künicrîche</l>
				<l n="449" xml:id="chapter-2-l-449">eim künege mê gediende baz.</l>
				<l n="450" xml:id="chapter-2-l-450">ouch saget diu istôrje von im daz,</l>
				<l n="451" xml:id="chapter-2-l-451">daz allen den bîlanden,</l>
				<l n="452" xml:id="chapter-2-l-452">diu sînen namen erkanden,</l>
				<l n="453" xml:id="chapter-2-l-453">kein künec sô werder was als er.</l>
				<l n="454" xml:id="chapter-2-l-454">dâ hin was Riwalînes ger.</l>
				<l n="455" xml:id="chapter-2-l-455">aldâ dâhte er belîben,</l>
				<l n="456" xml:id="chapter-2-l-456">ein jâr mit ime vertrîben</l>
				<l n="457" xml:id="chapter-2-l-457">und von im werden tugenthaft</l>
				<l n="458" xml:id="chapter-2-l-458">und lernen niuwan ritterschaft</l>
				<l n="459" xml:id="chapter-2-l-459">und ebenen sîne site baz.</l>
				<l n="460" xml:id="chapter-2-l-460">sîn edelez herze seite im daz:</l>
				<l n="461" xml:id="chapter-2-l-461">erkante er vremeder lande site,</l>
				<l n="462" xml:id="chapter-2-l-462">dâ bezzert er die sîne mite</l>
				<l n="463" xml:id="chapter-2-l-463">und würde selbe erkant dervan.</l>
				<l n="464" xml:id="chapter-2-l-464">Mit disen sinnen huob er an:</l>
				<l n="465" xml:id="chapter-2-l-465">er bevalch sîn liut und sîn lant</l>
				<l n="466" xml:id="chapter-2-l-466">an sînes marschalkes hant,</l>
				<l n="467" xml:id="chapter-2-l-467">eines hêrren von dem lande,</l>
				<l n="468" xml:id="chapter-2-l-468">an dem er triuwe erkande,</l>
				<l n="469" xml:id="chapter-2-l-469">der hiez Rûal li foitenant.</l>
				<l n="470" xml:id="chapter-2-l-470">sus kêrte Riwalîn zehant</l>
				<l n="471" xml:id="chapter-2-l-471">mit zwelf gesellen über sê.</l>
				<l n="472" xml:id="chapter-2-l-472">er bedorfte dô dekeines mê,</l>
				<l n="473" xml:id="chapter-2-l-473">er haete her hie mite genuoc.</l>
				<l n="474" xml:id="chapter-2-l-474">nu sich diu zît alsô getruoc,</l>
				<l n="475" xml:id="chapter-2-l-475">daz er ze Curnewâle kam</l>
				<l n="476" xml:id="chapter-2-l-476">und ûf dem mer aldâ vernam,</l>
				<l n="477" xml:id="chapter-2-l-477">daz Marke der maere</l>
				<l n="478" xml:id="chapter-2-l-478">ze Tintajêle waere,</l>
				<l n="479" xml:id="chapter-2-l-479">dâ kêrte er sîne reise hin.</l>
				<l n="480" xml:id="chapter-2-l-480">dâ stiez er ûz, dâ vand er in</l>
				<l n="481" xml:id="chapter-2-l-481">und wart des inneclîche vrô.</l>
				<l n="482" xml:id="chapter-2-l-482">sich und die sîne cleite er dô</l>
				<l n="483" xml:id="chapter-2-l-483">rîlîche und alse im wol gezam.</l>
				<l n="484" xml:id="chapter-2-l-484">nu daz er dô ze hove kam,</l>
				<l n="485" xml:id="chapter-2-l-485">Marke der tugende rîche</l>
				<l n="486" xml:id="chapter-2-l-486">der enpfienc in tugentlîche</l>
				<l n="487" xml:id="chapter-2-l-487">und mit im al die sîne.</l>
				<l n="488" xml:id="chapter-2-l-488">man bôt dâ Riwalîne</l>
				<l n="489" xml:id="chapter-2-l-489">den anpfanc und die êre,</l>
				<l n="490" xml:id="chapter-2-l-490">daz ez ime dâ vor nie mêre</l>
				<l n="491" xml:id="chapter-2-l-491">ze keinen zîten anderswâ</l>
				<l n="492" xml:id="chapter-2-l-492">sô werde erboten wart sô dâ.</l>
				<l n="493" xml:id="chapter-2-l-493">hie spilten sîne gedanke mite;</l>
				<l n="494" xml:id="chapter-2-l-494">diz liebete ime den hovesite.</l>
				<l n="495" xml:id="chapter-2-l-495">er dâhte dicke wider sich:</l>
				<l n="496" xml:id="chapter-2-l-496">'binamen got selbe der hât mich</l>
				<l n="497" xml:id="chapter-2-l-497">ze diseme lantgesinde brâht!</l>
				<l n="498" xml:id="chapter-2-l-498">mîn saelde hât mich wol bedâht:</l>
				<l n="499" xml:id="chapter-2-l-499">swaz ich von Markes tugenden ie</l>
				<l n="500" xml:id="chapter-2-l-500">gehôrte sagen, deist allez hie.</l>
				<l n="501" xml:id="chapter-2-l-501">sîn leben daz ist höfsch unde guot.'</l>
				<l n="502" xml:id="chapter-2-l-502">sus seite er Marke sînen muot,</l>
				<l n="503" xml:id="chapter-2-l-503">war umbe er komen waere.</l>
				<l n="504" xml:id="chapter-2-l-504">nu Marke sîniu maere</l>
				<l n="505" xml:id="chapter-2-l-505">und sînen muot haete vernomen,</l>
				<l n="506" xml:id="chapter-2-l-506">er sprach: 'got und mir willekomen!</l>
				<l n="507" xml:id="chapter-2-l-507">lîp unde guot und swaz ich hân,</l>
				<l n="508" xml:id="chapter-2-l-508">daz sol z' iuwerem gebote stân.'</l>
				<l n="509" xml:id="chapter-2-l-509">Canêlengres der was dâ wol</l>
				<l n="510" xml:id="chapter-2-l-510">des hoves, der hof der was sîn vol.</l>
				<l n="511" xml:id="chapter-2-l-511">arme unde rîche haeten in</l>
				<l n="512" xml:id="chapter-2-l-512">liep unde werden under in</l>
				<l n="513" xml:id="chapter-2-l-513">und enwart nie gast geminnet baz.</l>
				<l n="514" xml:id="chapter-2-l-514">ouch kunde er wol geschulden daz:</l>
				<l n="515" xml:id="chapter-2-l-515">der tugenthafte Riwalîn</l>
				<l n="516" xml:id="chapter-2-l-516">der was und kunde wol gesîn</l>
				<l n="517" xml:id="chapter-2-l-517">mit lîbe und mit guote,</l>
				<l n="518" xml:id="chapter-2-l-518">mit geselleclîchem muote</l>
				<l n="519" xml:id="chapter-2-l-519">z' ir aller dienste gereit.</l>
				<l n="520" xml:id="chapter-2-l-520">also lebete er in der werdekeit</l>
				<l n="521" xml:id="chapter-2-l-521">und in der rehten güete,</l>
				<l n="522" xml:id="chapter-2-l-522">die er in sîn gemüete</l>
				<l n="523" xml:id="chapter-2-l-523">mit tegelîchen tugenden nam,</l>
				<l n="524" xml:id="chapter-2-l-524">unz Markes hôhgezît dô kam.</l>
				<l n="525" xml:id="chapter-2-l-525">die hôhzît haete Marke</l>
				<l n="526" xml:id="chapter-2-l-526">besetzet alsô starke</l>
				<l n="527" xml:id="chapter-2-l-527">sô mit gebote sô mit bete:</l>
				<l n="528" xml:id="chapter-2-l-528">swenne er in sînen boten tete,</l>
				<l n="529" xml:id="chapter-2-l-529">sô kam diu ritterschaft zehant</l>
				<l n="530" xml:id="chapter-2-l-530">von dem künicrîche z' Engelant</l>
				<l n="531" xml:id="chapter-2-l-531">in dem jâre z' einem mâle</l>
				<l n="532" xml:id="chapter-2-l-532">gevarn ze Curnewâle.</l>
				<l n="533" xml:id="chapter-2-l-533">die selben brâhten mit in dar</l>
				<l n="534" xml:id="chapter-2-l-534">mange süeze vrouwîne schar</l>
				<l n="535" xml:id="chapter-2-l-535">und ander manege schônheit.</l>
				<l n="536" xml:id="chapter-2-l-536">Nu was diu hôhgezît geleit,</l>
				<l n="537" xml:id="chapter-2-l-537">benennet unde besprochen</l>
				<l n="538" xml:id="chapter-2-l-538">die blüenden vier wochen,</l>
				<l n="539" xml:id="chapter-2-l-539">sô der vil süeze meie în gât</l>
				<l n="540" xml:id="chapter-2-l-540">unz an daz, dâ er ende hât,</l>
				<l n="541" xml:id="chapter-2-l-541">bî Tintajêl sô nâhen,</l>
				<l n="542" xml:id="chapter-2-l-542">daz sî sich undersâhen,</l>
				<l n="543" xml:id="chapter-2-l-543">in die schoenesten ouwe,</l>
				<l n="544" xml:id="chapter-2-l-544">die keines ougen schouwe</l>
				<l n="545" xml:id="chapter-2-l-545">ie überlûhte ê oder sît.</l>
				<l n="546" xml:id="chapter-2-l-546">diu senfte süeze sumerzît</l>
				<l n="547" xml:id="chapter-2-l-547">diu haete ir süeze unmüezekeit</l>
				<l n="548" xml:id="chapter-2-l-548">mit süezem vlîze an sî geleit.</l>
				<l n="549" xml:id="chapter-2-l-549">diu cleinen waltvogelîn,</l>
				<l n="550" xml:id="chapter-2-l-550">diu des ôren vröude sulen sîn,</l>
				<l n="551" xml:id="chapter-2-l-551">bluomen, gras, loup unde bluot</l>
				<l n="552" xml:id="chapter-2-l-552">und swaz dem ougen sanfte tuot</l>
				<l n="553" xml:id="chapter-2-l-553">und edeliu herze ervröuwen sol,</l>
				<l n="554" xml:id="chapter-2-l-554">des was diu sumerouwe vol:</l>
				<l n="555" xml:id="chapter-2-l-555">man vant dâ, swaz man wolte,</l>
				<l n="556" xml:id="chapter-2-l-556">daz der meie bringen solte:</l>
				<l n="557" xml:id="chapter-2-l-557">den schate bî der sunnen,</l>
				<l n="558" xml:id="chapter-2-l-558">die linden bî dem brunnen,</l>
				<l n="559" xml:id="chapter-2-l-559">die senften, linden winde,</l>
				<l n="560" xml:id="chapter-2-l-560">die Markes ingesinde</l>
				<l n="561" xml:id="chapter-2-l-561">sîn wesen engegene macheten.</l>
				<l n="562" xml:id="chapter-2-l-562">die liehten bluomen lacheten</l>
				<l n="563" xml:id="chapter-2-l-563">ûz dem betouwetem grase.</l>
				<l n="564" xml:id="chapter-2-l-564">des meien vriunt, der grüene wase</l>
				<l n="565" xml:id="chapter-2-l-565">der haete ûz bluomen ane geleit</l>
				<l n="566" xml:id="chapter-2-l-566">sô wunneclîchiu sumercleit,</l>
				<l n="567" xml:id="chapter-2-l-567">daz sî den lieben gesten</l>
				<l n="568" xml:id="chapter-2-l-568">in ir ougen widerglesten.</l>
				<l n="569" xml:id="chapter-2-l-569">diu süeze boumbluot sach den man</l>
				<l n="570" xml:id="chapter-2-l-570">sô rehte suoze lachende an,</l>
				<l n="571" xml:id="chapter-2-l-571">daz sich daz herze und al der muot</l>
				<l n="572" xml:id="chapter-2-l-572">wider an die lachende bluot</l>
				<l n="573" xml:id="chapter-2-l-573">mit spilnden ougen machete</l>
				<l n="574" xml:id="chapter-2-l-574">und ir allez widerlachete.</l>
				<l n="575" xml:id="chapter-2-l-575">daz senfte vogelgedoene,</l>
				<l n="576" xml:id="chapter-2-l-576">daz süeze, daz schoene,</l>
				<l n="577" xml:id="chapter-2-l-577">daz ôren unde muote</l>
				<l n="578" xml:id="chapter-2-l-578">vil dicke kumet ze guote,</l>
				<l n="579" xml:id="chapter-2-l-579">daz vulte dâ berge unde tal.</l>
				<l n="580" xml:id="chapter-2-l-580">diu saelege nahtegal,</l>
				<l n="581" xml:id="chapter-2-l-581">daz liebe süeze vogelîn,</l>
				<l n="582" xml:id="chapter-2-l-582">daz iemer süeze müeze sîn,</l>
				<l n="583" xml:id="chapter-2-l-583">daz kallete ûz der blüete</l>
				<l n="584" xml:id="chapter-2-l-584">mit solher übermüete,</l>
				<l n="585" xml:id="chapter-2-l-585">daz dâ manc edele herze van</l>
				<l n="586" xml:id="chapter-2-l-586">vröude unde hôhen muot gewan.</l>
				<l n="587" xml:id="chapter-2-l-587">Dâ haete diu geselleschaft</l>
				<l n="588" xml:id="chapter-2-l-588">vrô unde sêre vröudehaft</l>
				<l n="589" xml:id="chapter-2-l-589">gehütet ûf daz grüene gras,</l>
				<l n="590" xml:id="chapter-2-l-590">alse iegelîches wille was.</l>
				<l n="591" xml:id="chapter-2-l-591">dâ nâch alse iegelîches ger</l>
				<l n="592" xml:id="chapter-2-l-592">ze vröuden stuont, dâ nâch lag er:</l>
				<l n="593" xml:id="chapter-2-l-593">die rîchen lâgen rîche,</l>
				<l n="594" xml:id="chapter-2-l-594">die höfschen hovelîche;</l>
				<l n="595" xml:id="chapter-2-l-595">dise lâgen under sîden dâ,</l>
				<l n="596" xml:id="chapter-2-l-596">jene under bluomen anderswâ;</l>
				<l n="597" xml:id="chapter-2-l-597">diu linde was genuoger dach;</l>
				<l n="598" xml:id="chapter-2-l-598">genuoge man gehütet sach</l>
				<l n="599" xml:id="chapter-2-l-599">mit loupgrüenen esten.</l>
				<l n="600" xml:id="chapter-2-l-600">von gesinde noch von gesten</l>
				<l n="601" xml:id="chapter-2-l-601">wart geherberget nie</l>
				<l n="602" xml:id="chapter-2-l-602">sô wunneclîchen alse hie.</l>
				<l n="603" xml:id="chapter-2-l-603">ouch vant man dâ rât über rât,</l>
				<l n="604" xml:id="chapter-2-l-604">als man ze hôhgezîten hât,</l>
				<l n="605" xml:id="chapter-2-l-605">an spîse und edeler waete,</l>
				<l n="606" xml:id="chapter-2-l-606">des iegelîcher haete</l>
				<l n="607" xml:id="chapter-2-l-607">ze wunsche sich gewarnet dar.</l>
				<l n="608" xml:id="chapter-2-l-608">dar zuo sô nam ir Marke war</l>
				<l n="609" xml:id="chapter-2-l-609">sô grôze und alsô rîche,</l>
				<l n="610" xml:id="chapter-2-l-610">daz si alle rîlîche</l>
				<l n="611" xml:id="chapter-2-l-611">lebeten unde wâren vrô.</l>
				<l n="612" xml:id="chapter-2-l-612">sus huob diu hôhgezît sich dô.</l>
				<l n="613" xml:id="chapter-2-l-613">und swes der gerne sehende man</l>
				<l n="614" xml:id="chapter-2-l-614">ze sehene guoten muot gewan,</l>
				<l n="615" xml:id="chapter-2-l-615">daz lie diu state dâ wol geschehen;</l>
				<l n="616" xml:id="chapter-2-l-616">man sach dâ, swaz man wolte sehen:</l>
				<l n="617" xml:id="chapter-2-l-617">dise vuoren sehen vrouwen,</l>
				<l n="618" xml:id="chapter-2-l-618">jene ander tanzen schouwen;</l>
				<l n="619" xml:id="chapter-2-l-619">dise sâhen bûhurdieren,</l>
				<l n="620" xml:id="chapter-2-l-620">jene ander justieren.</l>
				<l n="621" xml:id="chapter-2-l-621">swâ zuo den man sîn wille truoc,</l>
				<l n="622" xml:id="chapter-2-l-622">des alles vand er dâ genuoc.</l>
				<l n="623" xml:id="chapter-2-l-623">wan alle, die dâ wâren</l>
				<l n="624" xml:id="chapter-2-l-624">von vröudebaeren jâren,</l>
				<l n="625" xml:id="chapter-2-l-625">die vlizzen sich inwiderstrît</l>
				<l n="626" xml:id="chapter-2-l-626">ze vröuden an der hôhgezît.</l>
				<l n="627" xml:id="chapter-2-l-627">Und Marke der guote,</l>
				<l n="628" xml:id="chapter-2-l-628">der höfsche hôhgemuote</l>
				<l n="629" xml:id="chapter-2-l-629">âne ander vrouwen schônheit,</l>
				<l n="630" xml:id="chapter-2-l-630">die er haete an sînen rinc geleit,</l>
				<l n="631" xml:id="chapter-2-l-631">sô haete er doch besunder</l>
				<l n="632" xml:id="chapter-2-l-632">ein sunderlîchez wunder,</l>
				<l n="633" xml:id="chapter-2-l-633">Blanscheflûr sîne swester dâ:</l>
				<l n="634" xml:id="chapter-2-l-634">ein maget, daz dâ noch anderswâ</l>
				<l n="635" xml:id="chapter-2-l-635">schoener wîp nie wart gesehen.</l>
				<l n="636" xml:id="chapter-2-l-636">wir hoeren von ir schoene jehen,</l>
				<l n="637" xml:id="chapter-2-l-637">sine gesaehe nie kein lebende man</l>
				<l n="638" xml:id="chapter-2-l-638">mit inneclîchen ougen an,</l>
				<l n="639" xml:id="chapter-2-l-639">ern minnete dâ nâch iemer mê</l>
				<l n="640" xml:id="chapter-2-l-640">wîp und tugende baz dan ê.</l>
				<l n="641" xml:id="chapter-2-l-641">Diu saelige ougenweide</l>
				<l n="642" xml:id="chapter-2-l-642">diu machete ûf der heide</l>
				<l n="643" xml:id="chapter-2-l-643">vil manegen man vrech unde vruot,</l>
				<l n="644" xml:id="chapter-2-l-644">manec edele herze hôhgemuot.</l>
				<l n="645" xml:id="chapter-2-l-645">dar zuo was in der ouwe</l>
				<l n="646" xml:id="chapter-2-l-646">manec ander schoeniu vrouwe,</l>
				<l n="647" xml:id="chapter-2-l-647">der iegelîchiu mohte sîn</l>
				<l n="648" xml:id="chapter-2-l-648">von schoene ein rîchiu künigîn,</l>
				<l n="649" xml:id="chapter-2-l-649">die muot und vröude ouch bâren</l>
				<l n="650" xml:id="chapter-2-l-650">den allen, die dâ wâren,</l>
				<l n="651" xml:id="chapter-2-l-651">und macheten manic herze vrô.</l>
				<l n="652" xml:id="chapter-2-l-652">hie mite huob sich der bûhurt dô</l>
				<l n="653" xml:id="chapter-2-l-653">von gesinde und ouch von gesten:</l>
				<l n="654" xml:id="chapter-2-l-654">die werdesten und die besten,</l>
				<l n="655" xml:id="chapter-2-l-655">die riten dâ zuo wâ unde wâ.</l>
				<l n="656" xml:id="chapter-2-l-656">ouch was der werde Marke dâ</l>
				<l n="657" xml:id="chapter-2-l-657">und sîn geselle Riwalîn</l>
				<l n="658" xml:id="chapter-2-l-658">âne ander ingesinde sîn,</l>
				<l n="659" xml:id="chapter-2-l-659">die sich ouch gevlizzen haeten,</l>
				<l n="660" xml:id="chapter-2-l-660">wie sîz dâ sô getaeten,</l>
				<l n="661" xml:id="chapter-2-l-661">daz ez dâ sagebaere</l>
				<l n="662" xml:id="chapter-2-l-662">und wol ze lobene waere.</l>
				<l n="663" xml:id="chapter-2-l-663">man sach dâ zuo dem mâle</l>
				<l n="664" xml:id="chapter-2-l-664">von pfelle und von zendâle</l>
				<l n="665" xml:id="chapter-2-l-665">manc ors bedact ze vlîze,</l>
				<l n="666" xml:id="chapter-2-l-666">manege decke snêwîze,</l>
				<l n="667" xml:id="chapter-2-l-667">gel, brûn, rôt, grüene unde blâ;</l>
				<l n="668" xml:id="chapter-2-l-668">sô sach man ander anderswâ</l>
				<l n="669" xml:id="chapter-2-l-669">von edeler sîden wol gebriten,</l>
				<l n="670" xml:id="chapter-2-l-670">jene ander manege wîs zesniten,</l>
				<l n="671" xml:id="chapter-2-l-671">gevêhet und geparrieret,</l>
				<l n="672" xml:id="chapter-2-l-672">sus und sô gefeitieret.</l>
				<l n="673" xml:id="chapter-2-l-673">diu ritterschaft diu vuorte cleit</l>
				<l n="674" xml:id="chapter-2-l-674">mit wunderlîcher rîcheit</l>
				<l n="675" xml:id="chapter-2-l-675">zersniten und zerhouwen.</l>
				<l n="676" xml:id="chapter-2-l-676">ouch lie der sumer wol schouwen,</l>
				<l n="677" xml:id="chapter-2-l-677">daz er dâ mit Marke wolte sîn:</l>
				<l n="678" xml:id="chapter-2-l-678">manec wunneclîch schapelekîn</l>
				<l n="679" xml:id="chapter-2-l-679">von bluomen sach man an der schar,</l>
				<l n="680" xml:id="chapter-2-l-680">diu er im ze stiure brâhte dar.</l>
				<l n="681" xml:id="chapter-2-l-681">In dirre süezen sumercraft</l>
				<l n="682" xml:id="chapter-2-l-682">huop sich ein süeziu ritterschaft.</l>
				<l n="683" xml:id="chapter-2-l-683">diu schar sich dâ dicke underwar.</l>
				<l n="684" xml:id="chapter-2-l-684">si zogeten sich her unde dar</l>
				<l n="685" xml:id="chapter-2-l-685">und triben des vil und sô genuoc,</l>
				<l n="686" xml:id="chapter-2-l-686">biz sich der bûhurt dô getruoc,</l>
				<l n="687" xml:id="chapter-2-l-687">dâ Blanscheflûr diu werde,</l>
				<l n="688" xml:id="chapter-2-l-688">ein wunder ûf der erde,</l>
				<l n="689" xml:id="chapter-2-l-689">und manc ander schoeniu vrouwe</l>
				<l n="690" xml:id="chapter-2-l-690">sâzen an ir schouwe.</l>
				<l n="691" xml:id="chapter-2-l-691">wan dise die riten sô rîche,</l>
				<l n="692" xml:id="chapter-2-l-692">sô rehte keiserlîche,</l>
				<l n="693" xml:id="chapter-2-l-693">daz ez manic ouge gerne sach.</l>
				<l n="694" xml:id="chapter-2-l-694">swaz aber von ieman dâ geschach,</l>
				<l n="695" xml:id="chapter-2-l-695">sô was der höfsche Riwalîn</l>
				<l n="696" xml:id="chapter-2-l-696">und muose ez ouch binamen sîn,</l>
				<l n="697" xml:id="chapter-2-l-697">der ez des tages und an der stete</l>
				<l n="698" xml:id="chapter-2-l-698">ze wunsche vor in allen tete.</l>
				<l n="699" xml:id="chapter-2-l-699">ouch nâmen sîn die vrouwen war</l>
				<l n="700" xml:id="chapter-2-l-700">und jâhen des, daz in der schar</l>
				<l n="701" xml:id="chapter-2-l-701">nieman nâch ritterlîchem site</l>
				<l n="702" xml:id="chapter-2-l-702">alsô behendeclîchen rite,</l>
				<l n="703" xml:id="chapter-2-l-703">und lobeten elliu sîniu dinc.</l>
				<l n="704" xml:id="chapter-2-l-704">'seht' sprâchen sî 'der jungelinc</l>
				<l n="705" xml:id="chapter-2-l-705">der ist ein saeliger man:</l>
				<l n="706" xml:id="chapter-2-l-706">wie saeleclîche stêt im an</l>
				<l n="707" xml:id="chapter-2-l-707">allez daz, daz er begât!</l>
				<l n="708" xml:id="chapter-2-l-708">wie gâr sîn lîp ze wunsche stât!</l>
				<l n="709" xml:id="chapter-2-l-709">wie gânt im sô gelîche in ein</l>
				<l n="710" xml:id="chapter-2-l-710">diu sîniu keiserlîchen bein!</l>
				<l n="711" xml:id="chapter-2-l-711">wie rehte sîn schilt z' aller zît</l>
				<l n="712" xml:id="chapter-2-l-712">an sîner stat gelîmet lît!</l>
				<l n="713" xml:id="chapter-2-l-713">wie zimet der schaft in sîner hant!</l>
				<l n="714" xml:id="chapter-2-l-714">wie wol stât allez sîn gewant!</l>
				<l n="715" xml:id="chapter-2-l-715">wie stât sîn houbet und sîn hâr!</l>
				<l n="716" xml:id="chapter-2-l-716">wie süeze ist aller sîn gebâr!</l>
				<l n="717" xml:id="chapter-2-l-717">wie saeleclîche stât sîn lîp!</l>
				<l n="718" xml:id="chapter-2-l-718">ô wol si saeligez wîp,</l>
				<l n="719" xml:id="chapter-2-l-719">der vröude an ime belîben sol!'</l>
				<l n="720" xml:id="chapter-2-l-720">nu marcte ir aller maere wol</l>
				<l n="721" xml:id="chapter-2-l-721">Blanscheflûr diu guote,</l>
				<l n="722" xml:id="chapter-2-l-722">wan sî in ouch in ir muote,</l>
				<l n="723" xml:id="chapter-2-l-723">swaz ir dekeiniu taete,</l>
				<l n="724" xml:id="chapter-2-l-724">ze hôhem werde haete.</l>
				<l n="725" xml:id="chapter-2-l-725">sî haete in in ir muot genomen,</l>
				<l n="726" xml:id="chapter-2-l-726">er was ir in ir herze komen;</l>
				<l n="727" xml:id="chapter-2-l-727">er truoc gewalteclîche</l>
				<l n="728" xml:id="chapter-2-l-728">in ir herzen künicrîche</l>
				<l n="729" xml:id="chapter-2-l-729">den cepter und die crône:</l>
				<l n="730" xml:id="chapter-2-l-730">daz sî doch alsô schône</l>
				<l n="731" xml:id="chapter-2-l-731">und alsô tougenlîchen hal,</l>
				<l n="732" xml:id="chapter-2-l-732">daz sî 'z in allen vor verstal.</l>
				<l n="733" xml:id="chapter-2-l-733">Nu daz der bûhurt dô zergie</l>
				<l n="734" xml:id="chapter-2-l-734">und sich diu ritterschaft zerlie</l>
				<l n="735" xml:id="chapter-2-l-735">und iegelîcher kêrte,</l>
				<l n="736" xml:id="chapter-2-l-736">dar in sîn muot gelêrte,</l>
				<l n="737" xml:id="chapter-2-l-737">dô kam ez von âventiure alsô,</l>
				<l n="738" xml:id="chapter-2-l-738">daz Riwalîn gekêrte dô,</l>
				<l n="739" xml:id="chapter-2-l-739">dâ Blanscheflûr diu schoene saz.</l>
				<l n="740" xml:id="chapter-2-l-740">hie mite gesprancte er nâher baz</l>
				<l n="741" xml:id="chapter-2-l-741">und als er under ir ougen sach,</l>
				<l n="742" xml:id="chapter-2-l-742">vil minneclîche er zuo z' ir sprach:</l>
				<l n="743" xml:id="chapter-2-l-743">'â, dê vus saut, bêle!'</l>
				<l n="744" xml:id="chapter-2-l-744">'mercî!' dît la buzêle</l>
				<l n="745" xml:id="chapter-2-l-745">und sprach vil schemelîche:</l>
				<l n="746" xml:id="chapter-2-l-746">'hêrre got der rîche,</l>
				<l n="747" xml:id="chapter-2-l-747">der elliu herze rîche tuot,</l>
				<l n="748" xml:id="chapter-2-l-748">der rîche iu herze unde muot!</l>
				<l n="749" xml:id="chapter-2-l-749">und iu sî grôze genigen,</l>
				<l n="750" xml:id="chapter-2-l-750">und aber des rehtes unverzigen,</l>
				<l n="751" xml:id="chapter-2-l-751">des ich an iuch ze redene hân.'</l>
				<l n="752" xml:id="chapter-2-l-752">'ach süeze, waz hân ich getân?'</l>
				<l n="753" xml:id="chapter-2-l-753">sprach aber der höfsche Riwalîn.</l>
				<l n="754" xml:id="chapter-2-l-754">sî sprach: 'an einem vriunde mîn,</l>
				<l n="755" xml:id="chapter-2-l-755">dem besten den ich ie gewan,</l>
				<l n="756" xml:id="chapter-2-l-756">dâ habet ir mich beswaeret an.'</l>
				<l n="757" xml:id="chapter-2-l-757">'ja hêrre' dâhte er wider sich</l>
				<l n="758" xml:id="chapter-2-l-758">'waz maere ist diz? oder waz hân ich</l>
				<l n="759" xml:id="chapter-2-l-759">begangen wider ir hulden?</l>
				<l n="760" xml:id="chapter-2-l-760">waz gît sî mir ze schulden?'</l>
				<l n="761" xml:id="chapter-2-l-761">und wânde, daz er eteswen</l>
				<l n="762" xml:id="chapter-2-l-762">ir mâge, disen oder den,</l>
				<l n="763" xml:id="chapter-2-l-763">unwizzende an der ritterschaft</l>
				<l n="764" xml:id="chapter-2-l-764">gemachet haete schadehaft,</l>
				<l n="765" xml:id="chapter-2-l-765">dâ von ir herze swaere</l>
				<l n="766" xml:id="chapter-2-l-766">und ime erbolgen waere.</l>
				<l n="767" xml:id="chapter-2-l-767">nein, der vriunt, des sî gewuoc,</l>
				<l n="768" xml:id="chapter-2-l-768">daz was ir herze, in dem sî truoc</l>
				<l n="769" xml:id="chapter-2-l-769">von sînen schulden ungemach,</l>
				<l n="770" xml:id="chapter-2-l-770">daz was der vriunt, von dem sî sprach.</l>
				<l n="771" xml:id="chapter-2-l-771">iedoch enweste er niht hie mite.</l>
				<l n="772" xml:id="chapter-2-l-772">nâch sînem ellîchem site</l>
				<l n="773" xml:id="chapter-2-l-773">sprach er vil minneclîche z' ir:</l>
				<l n="774" xml:id="chapter-2-l-774">'schoene, ine wil niht, daz ir mir</l>
				<l n="775" xml:id="chapter-2-l-775">haz oder argen willen traget;</l>
				<l n="776" xml:id="chapter-2-l-776">wan ist ez wâr, als ir mir saget,</l>
				<l n="777" xml:id="chapter-2-l-777">sô rihtet selbe über mich:</l>
				<l n="778" xml:id="chapter-2-l-778">swaz ir gebietet, daz tuon ich.'</l>
				<l n="779" xml:id="chapter-2-l-779">diu süeze sprach: 'durch dise geschiht</l>
				<l n="780" xml:id="chapter-2-l-780">enhazze ich iuch ze sêre niht;</l>
				<l n="781" xml:id="chapter-2-l-781">ine minne iuch ouch nicht umbe daz.</l>
				<l n="782" xml:id="chapter-2-l-782">ich wil iuch aber versuochen baz,</l>
				<l n="783" xml:id="chapter-2-l-783">wie ir mir ze buoze wellet stân</l>
				<l n="784" xml:id="chapter-2-l-784">umbe daz, daz ir mir habet getân.'</l>
				<l n="785" xml:id="chapter-2-l-785">Sus neig er ir und wolte dan,</l>
				<l n="786" xml:id="chapter-2-l-786">und sî diu schoene ersûfte in an</l>
				<l n="787" xml:id="chapter-2-l-787">vil tougenlîchen unde sprach</l>
				<l n="788" xml:id="chapter-2-l-788">ûz inneclîchem herzen: 'ach,</l>
				<l n="789" xml:id="chapter-2-l-789">vriunt lieber, got gesegen dich!'</l>
				<l n="790" xml:id="chapter-2-l-790">dô alêrste huob ez sich</l>
				<l n="791" xml:id="chapter-2-l-791">mit gedanken under in.</l>
				<l n="792" xml:id="chapter-2-l-792">Canêlengres der kêrte hin</l>
				<l n="793" xml:id="chapter-2-l-793">in maneger slahte trahte:</l>
				<l n="794" xml:id="chapter-2-l-794">er trahte maneger slahte,</l>
				<l n="795" xml:id="chapter-2-l-795">waz Blanschefliure swaere</l>
				<l n="796" xml:id="chapter-2-l-796">und dirre maere waere.</l>
				<l n="797" xml:id="chapter-2-l-797">ir gruoz, ir rede betrahte er gâr,</l>
				<l n="798" xml:id="chapter-2-l-798">ir sûft, ir segen, al ir gebâr</l>
				<l n="799" xml:id="chapter-2-l-799">daz marcte er al besunder</l>
				<l n="800" xml:id="chapter-2-l-800">und begunde iedoch hier under</l>
				<l n="801" xml:id="chapter-2-l-801">ir siuften unde ir süezen segen</l>
				<l n="802" xml:id="chapter-2-l-802">ûf den wec der minne wegen:</l>
				<l n="803" xml:id="chapter-2-l-803">er kam binamen an den wân,</l>
				<l n="804" xml:id="chapter-2-l-804">diu zwei diu waeren getân</l>
				<l n="805" xml:id="chapter-2-l-805">durch niht niwan durch minne.</l>
				<l n="806" xml:id="chapter-2-l-806">daz enzunte ouch sîne sinne,</l>
				<l n="807" xml:id="chapter-2-l-807">daz sî sâ wider vuoren</l>
				<l n="808" xml:id="chapter-2-l-808">und nâmen Blanschefluoren</l>
				<l n="809" xml:id="chapter-2-l-809">und vuorten sî mit in zehant</l>
				<l n="810" xml:id="chapter-2-l-810">in Riwalînes herzen lant</l>
				<l n="811" xml:id="chapter-2-l-811">und crônden sî dar inne</l>
				<l n="812" xml:id="chapter-2-l-812">im z' einer küniginne.</l>
				<l n="813" xml:id="chapter-2-l-813">jâ Blanscheflûr und Riwalîn,</l>
				<l n="814" xml:id="chapter-2-l-814">der künec, diu süeze künigîn,</l>
				<l n="815" xml:id="chapter-2-l-815">die teilten wol gelîche</l>
				<l n="816" xml:id="chapter-2-l-816">ir herzen künicrîche:</l>
				<l n="817" xml:id="chapter-2-l-817">daz ir wart Riwalîne,</l>
				<l n="818" xml:id="chapter-2-l-818">dâ wider wart ir daz sîne;</l>
				<l n="819" xml:id="chapter-2-l-819">und wiste iedoch dewederz niht</l>
				<l n="820" xml:id="chapter-2-l-820">umbe des andern geschiht.</l>
				<l n="821" xml:id="chapter-2-l-821">si haeten sich wol under in zwein</l>
				<l n="822" xml:id="chapter-2-l-822">einmüeteclîche und rehte in ein</l>
				<l n="823" xml:id="chapter-2-l-823">mit ir gedanken undernomen.</l>
				<l n="824" xml:id="chapter-2-l-824">dâ was wol reht ze rehte komen:</l>
				<l n="825" xml:id="chapter-2-l-825">sî lag ouch ime ze herzen</l>
				<l n="826" xml:id="chapter-2-l-826">mit dem selben smerzen,</l>
				<l n="827" xml:id="chapter-2-l-827">den sî von sînen schulden leit.</l>
				<l n="828" xml:id="chapter-2-l-828">und wande er aber gewisheit</l>
				<l n="829" xml:id="chapter-2-l-829">ir willen niene haete,</l>
				<l n="830" xml:id="chapter-2-l-830">in welher wîs sî 'z taete,</l>
				<l n="831" xml:id="chapter-2-l-831">durch haz oder aber durch minne,</l>
				<l n="832" xml:id="chapter-2-l-832">daz machete sîne sinne</l>
				<l n="833" xml:id="chapter-2-l-833">in zwîvele wanken:</l>
				<l n="834" xml:id="chapter-2-l-834">er wancte mit gedanken</l>
				<l n="835" xml:id="chapter-2-l-835">wîlent abe und wîlent an.</l>
				<l n="836" xml:id="chapter-2-l-836">iezuo wolt er benamen dan</l>
				<l n="837" xml:id="chapter-2-l-837">und al zehant sô wolte er dar,</l>
				<l n="838" xml:id="chapter-2-l-838">unz er sich alsô gâr verwar</l>
				<l n="839" xml:id="chapter-2-l-839">in den stricken sîner trahte,</l>
				<l n="840" xml:id="chapter-2-l-840">daz er dannen niene mahte.</l>
				<l n="841" xml:id="chapter-2-l-841">Der gedanchafte Riwalîn</l>
				<l n="842" xml:id="chapter-2-l-842">der tete wol an im selben schîn,</l>
				<l n="843" xml:id="chapter-2-l-843">daz der minnende muot</l>
				<l n="844" xml:id="chapter-2-l-844">rehte alse der vrîe vogel tuot,</l>
				<l n="845" xml:id="chapter-2-l-845">der durch die vrîheit, die er hât,</l>
				<l n="846" xml:id="chapter-2-l-846">ûf daz gelîmde zwî gestât:</l>
				<l n="847" xml:id="chapter-2-l-847">als er des lîmes danne entsebet</l>
				<l n="848" xml:id="chapter-2-l-848">und er sich ûf ze vlühte hebet,</l>
				<l n="849" xml:id="chapter-2-l-849">sô clebet er mit den vüezen an;</l>
				<l n="850" xml:id="chapter-2-l-850">sus reget er vedern und wil dan;</l>
				<l n="851" xml:id="chapter-2-l-851">dâ mite gerüeret er daz zwî</l>
				<l n="852" xml:id="chapter-2-l-852">an keiner stat, swie kûme ez sî,</l>
				<l n="853" xml:id="chapter-2-l-853">ez enbinde in unde mache in haft;</l>
				<l n="854" xml:id="chapter-2-l-854">sô sleht er danne ûz aller craft</l>
				<l n="855" xml:id="chapter-2-l-855">dar unde dar und aber dar,</l>
				<l n="856" xml:id="chapter-2-l-856">unz er ze jungeste gar</l>
				<l n="857" xml:id="chapter-2-l-857">sich selben vehtende übersiget</l>
				<l n="858" xml:id="chapter-2-l-858">und gelîmet an dem zwîge liget.</l>
				<l n="859" xml:id="chapter-2-l-859">rehte in der selben wîse tuot</l>
				<l n="860" xml:id="chapter-2-l-860">der unbetwungene muot:</l>
				<l n="861" xml:id="chapter-2-l-861">sô der in senede trahte kumet</l>
				<l n="862" xml:id="chapter-2-l-862">und liebe an ime ir wunder vrumet</l>
				<l n="863" xml:id="chapter-2-l-863">mit senelîcher swaere,</l>
				<l n="864" xml:id="chapter-2-l-864">sô wil der senedaere</l>
				<l n="865" xml:id="chapter-2-l-865">ze sîner vrîheite wider;</l>
				<l n="866" xml:id="chapter-2-l-866">sô ziuhet in diu süeze nider</l>
				<l n="867" xml:id="chapter-2-l-867">der gelîmeten minne.</l>
				<l n="868" xml:id="chapter-2-l-868">dâ verwirret er sich inne</l>
				<l n="869" xml:id="chapter-2-l-869">sô sêre, daz er sich von dan</l>
				<l n="870" xml:id="chapter-2-l-870">noch sus noch sô verrihten kan.</l>
				<l n="871" xml:id="chapter-2-l-871">als ergieng ez Riwalîne,</l>
				<l n="872" xml:id="chapter-2-l-872">den ouch die trahte sîne</l>
				<l n="873" xml:id="chapter-2-l-873">verwurren in der minne</l>
				<l n="874" xml:id="chapter-2-l-874">sînes herzen küniginne.</l>
				<l n="875" xml:id="chapter-2-l-875">in haete wol beworrenheit</l>
				<l n="876" xml:id="chapter-2-l-876">in wunderlîch pârât geleit;</l>
				<l n="877" xml:id="chapter-2-l-877">wan er enwiste, weder ir muot</l>
				<l n="878" xml:id="chapter-2-l-878">wider in waere übel oder guot;</l>
				<l n="879" xml:id="chapter-2-l-879">ern erkante dannoch diz noch daz,</l>
				<l n="880" xml:id="chapter-2-l-880">weder ir minne noch ir haz.</l>
				<l n="881" xml:id="chapter-2-l-881">ern sach noch trôst noch zwîvel an,</l>
				<l n="882" xml:id="chapter-2-l-882">daz enliez ouch in noch dar noch dan.</l>
				<l n="883" xml:id="chapter-2-l-883">trôst unde zwîvel vuorten in</l>
				<l n="884" xml:id="chapter-2-l-884">unendeclîchen under in.</l>
				<l n="885" xml:id="chapter-2-l-885">trôst seite im minne, zwîvel haz.</l>
				<l n="886" xml:id="chapter-2-l-886">durch disen criec und umbe daz</l>
				<l n="887" xml:id="chapter-2-l-887">sone mohte er sînen vesten wân</l>
				<l n="888" xml:id="chapter-2-l-888">an ir dewederez verlân,</l>
				<l n="889" xml:id="chapter-2-l-889">an haz noch ouch an minne.</l>
				<l n="890" xml:id="chapter-2-l-890">sus swebeten sîne sinne</l>
				<l n="891" xml:id="chapter-2-l-891">in einer ungewissen habe:</l>
				<l n="892" xml:id="chapter-2-l-892">trôst truog in an und zwîvel abe.</l>
				<l n="893" xml:id="chapter-2-l-893">ern vant niht staetes an in zwein.</l>
				<l n="894" xml:id="chapter-2-l-894">sin gehullen sô noch sus inein:</l>
				<l n="895" xml:id="chapter-2-l-895">sô zwîvel kam und seite im daz,</l>
				<l n="896" xml:id="chapter-2-l-896">sîn Blanscheflûr waere ime gehaz,</l>
				<l n="897" xml:id="chapter-2-l-897">sô wancte er und wolte dan.</l>
				<l n="898" xml:id="chapter-2-l-898">zehant kam trôst und truog in an</l>
				<l n="899" xml:id="chapter-2-l-899">ir minne und einen lieben wân:</l>
				<l n="900" xml:id="chapter-2-l-900">sus muose er aber dâ bestân.</l>
				<l n="901" xml:id="chapter-2-l-901">mit diseme criege enwiste er war:</l>
				<l n="902" xml:id="chapter-2-l-902">ern mohte weder dan noch dar.</l>
				<l n="903" xml:id="chapter-2-l-903">sô er ie serre dannen ranc,</l>
				<l n="904" xml:id="chapter-2-l-904">sô minne ie vaster wider twanc.</l>
				<l n="905" xml:id="chapter-2-l-905">sô er ie harter dannen vlôch,</l>
				<l n="906" xml:id="chapter-2-l-906">sô minne ie vaster wider zôch.</l>
				<l n="907" xml:id="chapter-2-l-907">sus treip ez minne mit im an,</l>
				<l n="908" xml:id="chapter-2-l-908">biz doch der trôst den sige gewan</l>
				<l n="909" xml:id="chapter-2-l-909">und er den zwîvel gâr vertreip</l>
				<l n="910" xml:id="chapter-2-l-910">und Riwalîn gewis beleip,</l>
				<l n="911" xml:id="chapter-2-l-911">sîn Blanscheflûr diu minnet in:</l>
				<l n="912" xml:id="chapter-2-l-912">des was sîn herze und al sîn sin</l>
				<l n="913" xml:id="chapter-2-l-913">einbaerelîche an sî geleit,</l>
				<l n="914" xml:id="chapter-2-l-914">daz nieman dô dâ wider streit.</l>
				<l n="915" xml:id="chapter-2-l-915">Nu daz diu süeze minne</l>
				<l n="916" xml:id="chapter-2-l-916">sîn herze und sîne sinne</l>
				<l n="917" xml:id="chapter-2-l-917">al nâch ir willen haete brâht,</l>
				<l n="918" xml:id="chapter-2-l-918">dannoch was ime vil ungedâht,</l>
				<l n="919" xml:id="chapter-2-l-919">daz herzeliebe waere</l>
				<l n="920" xml:id="chapter-2-l-920">sô nâhe gênde ein swaere.</l>
				<l n="921" xml:id="chapter-2-l-921">do er dô sîn âventiure</l>
				<l n="922" xml:id="chapter-2-l-922">von sîner Blanschefliure</l>
				<l n="923" xml:id="chapter-2-l-923">von ende her betrahtete</l>
				<l n="924" xml:id="chapter-2-l-924">und allez sunder ahtete:</l>
				<l n="925" xml:id="chapter-2-l-925">ir hâr, ir stirne, ir tinne,</l>
				<l n="926" xml:id="chapter-2-l-926">ir wange, ir munt, ir kinne,</l>
				<l n="927" xml:id="chapter-2-l-927">den vröuderîchen ôstertac,</l>
				<l n="928" xml:id="chapter-2-l-928">der lachende in ir ougen lac,</l>
				<l n="929" xml:id="chapter-2-l-929">dô kam diu rehte minne,</l>
				<l n="930" xml:id="chapter-2-l-930">diu wâre viuraerinne</l>
				<l n="931" xml:id="chapter-2-l-931">und stiez ir seneviuwer an,</l>
				<l n="932" xml:id="chapter-2-l-932">daz viur, dâ von sîn herze enbran,</l>
				<l n="933" xml:id="chapter-2-l-933">daz sînem lîbe sâ zestunt</l>
				<l n="934" xml:id="chapter-2-l-934">schînbaerelîche tete kunt,</l>
				<l n="935" xml:id="chapter-2-l-935">waz nâhe gêndiu swaere</l>
				<l n="936" xml:id="chapter-2-l-936">und senediu sorge waere.</l>
				<l n="937" xml:id="chapter-2-l-937">wan er greif in ein ander leben;</l>
				<l n="938" xml:id="chapter-2-l-938">ein niuwe leben wart ime gegeben:</l>
				<l n="939" xml:id="chapter-2-l-939">er verwandelte dâ mite</l>
				<l n="940" xml:id="chapter-2-l-940">al sîne sinne und sîne site</l>
				<l n="941" xml:id="chapter-2-l-941">und wart mitalle ein ander man;</l>
				<l n="942" xml:id="chapter-2-l-942">wan allez daz, des er began,</l>
				<l n="943" xml:id="chapter-2-l-943">daz was mit wunderlîchen siten</l>
				<l n="944" xml:id="chapter-2-l-944">und mit blintheit undersniten.</l>
				<l n="945" xml:id="chapter-2-l-945">sîne ane geborne sinne</l>
				<l n="946" xml:id="chapter-2-l-946">die wâren von der minne</l>
				<l n="947" xml:id="chapter-2-l-947">als wilde und alse unstaete,</l>
				<l n="948" xml:id="chapter-2-l-948">als er s' erbeten haete.</l>
				<l n="949" xml:id="chapter-2-l-949">sîn leben begunde swachen:</l>
				<l n="950" xml:id="chapter-2-l-950">von rehtem herzen lachen,</l>
				<l n="951" xml:id="chapter-2-l-951">des er dâ vor was wol gewon,</l>
				<l n="952" xml:id="chapter-2-l-952">dâ zôch er sich mitalle von;</l>
				<l n="953" xml:id="chapter-2-l-953">swîgen unde wesen unvrô</l>
				<l n="954" xml:id="chapter-2-l-954">daz was sîn beste leben dô.</l>
				<l n="955" xml:id="chapter-2-l-955">wan elliu sîn gemuotheit</l>
				<l n="956" xml:id="chapter-2-l-956">was gâr in senede nôt geleit.</l>
				<l n="957" xml:id="chapter-2-l-957">Ouch vergie sîn senelîch geschiht</l>
				<l n="958" xml:id="chapter-2-l-958">die seneden Blanschefliure niht:</l>
				<l n="959" xml:id="chapter-2-l-959">diu was ouch mit dem selben schaden</l>
				<l n="960" xml:id="chapter-2-l-960">durch in als er durch sî beladen.</l>
				<l n="961" xml:id="chapter-2-l-961">diu gewaltaerinne Minne</l>
				<l n="962" xml:id="chapter-2-l-962">diu was ouch in ir sinne</l>
				<l n="963" xml:id="chapter-2-l-963">ein teil ze sturmelîche komen</l>
				<l n="964" xml:id="chapter-2-l-964">und haete ir mit gewalte genomen</l>
				<l n="965" xml:id="chapter-2-l-965">den besten teil ir mâze.</l>
				<l n="966" xml:id="chapter-2-l-966">sine was an ir gelâze</l>
				<l n="967" xml:id="chapter-2-l-967">ir selber noch der werlt niht mite</l>
				<l n="968" xml:id="chapter-2-l-968">nâch ir gewonlîchem site.</l>
				<l n="969" xml:id="chapter-2-l-969">swaz sî sich vröuden an genam,</l>
				<l n="970" xml:id="chapter-2-l-970">swaz schimpfes ir ê wol gezam,</l>
				<l n="971" xml:id="chapter-2-l-971">daz missestuont ir allez dô.</l>
				<l n="972" xml:id="chapter-2-l-972">ir leben enschuof sich niuwan sô,</l>
				<l n="973" xml:id="chapter-2-l-973">als ez ir an der nôt gewac,</l>
				<l n="974" xml:id="chapter-2-l-974">diu nâhen an ir herzen lac.</l>
				<l n="975" xml:id="chapter-2-l-975">und alles des, des sî geleit</l>
				<l n="976" xml:id="chapter-2-l-976">von senelîcher arbeit,</l>
				<l n="977" xml:id="chapter-2-l-977">sone wiste sî niht, waz ir war.</l>
				<l n="978" xml:id="chapter-2-l-978">wan sî enwart nie dâ vor gewar,</l>
				<l n="979" xml:id="chapter-2-l-979">waz sus getâniu swaere</l>
				<l n="980" xml:id="chapter-2-l-980">und herzesorge waere.</l>
				<l n="981" xml:id="chapter-2-l-981">Und sprach vil dicke wider sich:</l>
				<l n="982" xml:id="chapter-2-l-982">'owê got hêrre, wie leb ich!</l>
				<l n="983" xml:id="chapter-2-l-983">wie unde waz ist mir geschehen?</l>
				<l n="984" xml:id="chapter-2-l-984">ich hân doch manegen man gesehen,</l>
				<l n="985" xml:id="chapter-2-l-985">von dem mir nie kein leit geschach.</l>
				<l n="986" xml:id="chapter-2-l-986">und sît ich disen man gesach,</l>
				<l n="987" xml:id="chapter-2-l-987">sît wart mîn herze niemer mê</l>
				<l n="988" xml:id="chapter-2-l-988">noch vrî noch vröudehaft als ê.</l>
				<l n="989" xml:id="chapter-2-l-989">diz sehen, daz ich in hân getân,</l>
				<l n="990" xml:id="chapter-2-l-990">daz ist ein dinc, dâ von ich hân</l>
				<l n="991" xml:id="chapter-2-l-991">erworben nâhe gêndiu leit.</l>
				<l n="992" xml:id="chapter-2-l-992">mîn herze, daz nie nôt erleit,</l>
				<l n="993" xml:id="chapter-2-l-993">daz ist dâ von versêret;</l>
				<l n="994" xml:id="chapter-2-l-994">ez hât mich gâr verkêret</l>
				<l n="995" xml:id="chapter-2-l-995">an muote und an dem lîbe.</l>
				<l n="996" xml:id="chapter-2-l-996">sol iegelîchem wîbe,</l>
				<l n="997" xml:id="chapter-2-l-997">diu in gehoeret unde gesiht,</l>
				<l n="998" xml:id="chapter-2-l-998">geschehen, alse mir geschiht,</l>
				<l n="999" xml:id="chapter-2-l-999">und ist ez danne an ime geborn,</l>
				<l n="1000" xml:id="chapter-2-l-1000">so ist michel schoene an ime verlorn</l>
				<l n="1001" xml:id="chapter-2-l-1001">und ist unnütze lebende ein man.</l>
				<l n="1002" xml:id="chapter-2-l-1002">ist aber daz er von lêre kan</l>
				<l n="1003" xml:id="chapter-2-l-1003">dekeiner slahte zouberlist,</l>
				<l n="1004" xml:id="chapter-2-l-1004">dâ von diz vremede wunder ist</l>
				<l n="1005" xml:id="chapter-2-l-1005">und disiu wunderlîche nôt,</l>
				<l n="1006" xml:id="chapter-2-l-1006">sô waere er maneges bezzer tôt</l>
				<l n="1007" xml:id="chapter-2-l-1007">und ensolte in niemer wîp gesehen.</l>
				<l n="1008" xml:id="chapter-2-l-1008">durch got, wiest mir von ime geschehen</l>
				<l n="1009" xml:id="chapter-2-l-1009">sô leide und alsô swâre!</l>
				<l n="1010" xml:id="chapter-2-l-1010">nune gesach ich doch zewâre</l>
				<l n="1011" xml:id="chapter-2-l-1011">noch in noch nie dekeinen man</l>
				<l n="1012" xml:id="chapter-2-l-1012">mit vîntlîchen ougen an</l>
				<l n="1013" xml:id="chapter-2-l-1013">noch engetruoc nie nieman haz:</l>
				<l n="1014" xml:id="chapter-2-l-1014">wâ mite mag ich geschulden daz,</l>
				<l n="1015" xml:id="chapter-2-l-1015">daz mir von ieman leit geschehe,</l>
				<l n="1016" xml:id="chapter-2-l-1016">den ich mit vriundes ougen sehe?</l>
				<l n="1017" xml:id="chapter-2-l-1017">Waz wîze ich aber dem guoten man?</l>
				<l n="1018" xml:id="chapter-2-l-1018">er ist hie lîhte unschuldic an.</l>
				<l n="1019" xml:id="chapter-2-l-1019">swaz herzesorge ich mir von im</l>
				<l n="1020" xml:id="chapter-2-l-1020">und ouch durch sînen willen nim,</l>
				<l n="1021" xml:id="chapter-2-l-1021">daz wizze got, deist allermeist</l>
				<l n="1022" xml:id="chapter-2-l-1022">mîn selbes herzen volleist.</l>
				<l n="1023" xml:id="chapter-2-l-1023">ich sach dâ manegen man und in.</l>
				<l n="1024" xml:id="chapter-2-l-1024">waz mag er mir des, daz mîn sin</l>
				<l n="1025" xml:id="chapter-2-l-1025">von den andern allen</l>
				<l n="1026" xml:id="chapter-2-l-1026">an in einen ist gevallen?</l>
				<l n="1027" xml:id="chapter-2-l-1027">dô ich sô vil manic edele wîp</l>
				<l n="1028" xml:id="chapter-2-l-1028">den sînen keiserlîchen lîp</l>
				<l n="1029" xml:id="chapter-2-l-1029">und sînen ritterlîchen prîs</l>
				<l n="1030" xml:id="chapter-2-l-1030">mit lobe gehôrte in ballen wîs</l>
				<l n="1031" xml:id="chapter-2-l-1031">alse umbe trîben unde tragen</l>
				<l n="1032" xml:id="chapter-2-l-1032">und sînes lobes sô vil gesagen</l>
				<l n="1033" xml:id="chapter-2-l-1033">und ich mit ougen selbe sach</l>
				<l n="1034" xml:id="chapter-2-l-1034">die tugende, der man von im jach,</l>
				<l n="1035" xml:id="chapter-2-l-1035">und allez in mîn herze las,</l>
				<l n="1036" xml:id="chapter-2-l-1036">swaz lobelîches an im was.</l>
				<l n="1037" xml:id="chapter-2-l-1037">dâ von ergouchete mîn sin,</l>
				<l n="1038" xml:id="chapter-2-l-1038">hie von geviel mîn herze an in.</l>
				<l n="1039" xml:id="chapter-2-l-1039">entriuwen daz erblante mich,</l>
				<l n="1040" xml:id="chapter-2-l-1040">daz was daz zouber, dâ von ich</l>
				<l n="1041" xml:id="chapter-2-l-1041">mîn selber sus vergezzen hân.</l>
				<l n="1042" xml:id="chapter-2-l-1042">ern hât mir leides niht getân,</l>
				<l n="1043" xml:id="chapter-2-l-1043">der liebe man, von dem ich clage,</l>
				<l n="1044" xml:id="chapter-2-l-1044">den ich mit clage ze maere trage.</l>
				<l n="1045" xml:id="chapter-2-l-1045">mîn tumber meisterlôser muot</l>
				<l n="1046" xml:id="chapter-2-l-1046">der ist, der mir dâ leide tuot,</l>
				<l n="1047" xml:id="chapter-2-l-1047">der ist, der mînen schaden wil.</l>
				<l n="1048" xml:id="chapter-2-l-1048">er wil und wil joch al ze vil,</l>
				<l n="1049" xml:id="chapter-2-l-1049">des er niht wellen solte,</l>
				<l n="1050" xml:id="chapter-2-l-1050">ob er bedenken wolte,</l>
				<l n="1051" xml:id="chapter-2-l-1051">waz vuoge waere und êre.</l>
				<l n="1052" xml:id="chapter-2-l-1052">nune siht aber er niht mêre</l>
				<l n="1053" xml:id="chapter-2-l-1053">niwan sîn selbes willen an</l>
				<l n="1054" xml:id="chapter-2-l-1054">an disem saeligen man,</l>
				<l n="1055" xml:id="chapter-2-l-1055">an den er in sô kurzer vrist</l>
				<l n="1056" xml:id="chapter-2-l-1056">sô rehte gâr gevallen ist.</l>
				<l n="1057" xml:id="chapter-2-l-1057">und semmir got, ich waene wol,</l>
				<l n="1058" xml:id="chapter-2-l-1058">ob ich 's mit êren waenen sol</l>
				<l n="1059" xml:id="chapter-2-l-1059">und sol ich mich der rede niht schamen</l>
				<l n="1060" xml:id="chapter-2-l-1060">durch mînen magetlîchen namen,</l>
				<l n="1061" xml:id="chapter-2-l-1061">sô dunket mich, diu herzeclage,</l>
				<l n="1062" xml:id="chapter-2-l-1062">die ich durch in ze herzen trage,</l>
				<l n="1063" xml:id="chapter-2-l-1063">diu ensî niwan von minnen.</l>
				<l n="1064" xml:id="chapter-2-l-1064">des wirde ich hier an innen,</l>
				<l n="1065" xml:id="chapter-2-l-1065">daz ich ime sô gerne waere bî.</l>
				<l n="1066" xml:id="chapter-2-l-1066">und swaz sô dirre maere sî,</l>
				<l n="1067" xml:id="chapter-2-l-1067">mir wahset eteswaz hier an,</l>
				<l n="1068" xml:id="chapter-2-l-1068">daz minne meinet unde man.</l>
				<l n="1069" xml:id="chapter-2-l-1069">wan swaz ich allen mînen lîp</l>
				<l n="1070" xml:id="chapter-2-l-1070">umbe rehte minnendiu wîp</l>
				<l n="1071" xml:id="chapter-2-l-1071">und umbe liebe hân vernomen,</l>
				<l n="1072" xml:id="chapter-2-l-1072">daz ist mir in mîn herze komen:</l>
				<l n="1073" xml:id="chapter-2-l-1073">der süeze herzesmerze,</l>
				<l n="1074" xml:id="chapter-2-l-1074">der vil manic edele herze</l>
				<l n="1075" xml:id="chapter-2-l-1075">quelt mit süezem smerzen,</l>
				<l n="1076" xml:id="chapter-2-l-1076">der liget in mînem herzen.'</l>
				<l n="1077" xml:id="chapter-2-l-1077">Nu daz diu höfsche guote</l>
				<l n="1078" xml:id="chapter-2-l-1078">mit ganzlîchem muote</l>
				<l n="1079" xml:id="chapter-2-l-1079">sich in ir herzen des enstuont,</l>
				<l n="1080" xml:id="chapter-2-l-1080">als die minnenden alle tuont,</l>
				<l n="1081" xml:id="chapter-2-l-1081">daz ir geselle Riwalîn</l>
				<l n="1082" xml:id="chapter-2-l-1082">ir herzen vröude müese sîn,</l>
				<l n="1083" xml:id="chapter-2-l-1083">ir meister trôst, ir beste leben:</l>
				<l n="1084" xml:id="chapter-2-l-1084">sî begunde im ouge und ouge geben</l>
				<l n="1085" xml:id="chapter-2-l-1085">und sach in, swâ sî 'n mohte sehen.</l>
				<l n="1086" xml:id="chapter-2-l-1086">swenne ez diu vuoge lie geschehen,</l>
				<l n="1087" xml:id="chapter-2-l-1087">sô gruozte sî 'n vil tougen</l>
				<l n="1088" xml:id="chapter-2-l-1088">mit inneclîchen ougen.</l>
				<l n="1089" xml:id="chapter-2-l-1089">ir senelîche blicke</l>
				<l n="1090" xml:id="chapter-2-l-1090">die sâhen in vil dicke</l>
				<l n="1091" xml:id="chapter-2-l-1091">lange unde minneclîchen an.</l>
				<l n="1092" xml:id="chapter-2-l-1092">dô daz der minnende man,</l>
				<l n="1093" xml:id="chapter-2-l-1093">ir vriunt, begunde merken,</l>
				<l n="1094" xml:id="chapter-2-l-1094">alrêrste begunde in sterken</l>
				<l n="1095" xml:id="chapter-2-l-1095">diu minne und ouch sîn trôst an ir;</l>
				<l n="1096" xml:id="chapter-2-l-1096">alrêrste enbran sîn herzegir,</l>
				<l n="1097" xml:id="chapter-2-l-1097">und sach der süezen allez sider</l>
				<l n="1098" xml:id="chapter-2-l-1098">baltlîcher unde süezer wider,</l>
				<l n="1099" xml:id="chapter-2-l-1099">dan er ie dâ vor getaete.</l>
				<l n="1100" xml:id="chapter-2-l-1100">swenne er die state haete,</l>
				<l n="1101" xml:id="chapter-2-l-1101">sô gruozte ouch er mit ougen dar.</l>
				<l n="1102" xml:id="chapter-2-l-1102">nu sîn diu schoene wart gewar,</l>
				<l n="1103" xml:id="chapter-2-l-1103">daz er si meinde als si in,</l>
				<l n="1104" xml:id="chapter-2-l-1104">dô was ir meistiu sorge hin;</l>
				<l n="1105" xml:id="chapter-2-l-1105">wan sî wânde allez ê, daz er</l>
				<l n="1106" xml:id="chapter-2-l-1106">hin z' ir enhaete keine ger.</l>
				<l n="1107" xml:id="chapter-2-l-1107">nu wiste aber sî wol, daz sîn muot</l>
				<l n="1108" xml:id="chapter-2-l-1108">hin z' ir was süeze und alse guot,</l>
				<l n="1109" xml:id="chapter-2-l-1109">als liebes muot ze liebe sol.</l>
				<l n="1110" xml:id="chapter-2-l-1110">daz selbe wiste er an ir wol.</l>
				<l n="1111" xml:id="chapter-2-l-1111">daz selbe enzunte ir beider sin.</l>
				<l n="1112" xml:id="chapter-2-l-1112">dâ von begunden s' under in</l>
				<l n="1113" xml:id="chapter-2-l-1113">sich meinen unde minnen</l>
				<l n="1114" xml:id="chapter-2-l-1114">mit herzenlîchen sinnen.</l>
				<l n="1115" xml:id="chapter-2-l-1115">ez ergienc in rehte, als man giht:</l>
				<l n="1116" xml:id="chapter-2-l-1116">swâ liep in liebes ouge siht,</l>
				<l n="1117" xml:id="chapter-2-l-1117">daz ist der minnen viure</l>
				<l n="1118" xml:id="chapter-2-l-1118">ein wahsendiu stiure.</l>
				<l n="1119" xml:id="chapter-2-l-1119">Nu Markes hôhgezît ergie</l>
				<l n="1120" xml:id="chapter-2-l-1120">und sich diu hêrschaft gar zerlie,</l>
				<l n="1121" xml:id="chapter-2-l-1121">dô kâmen Marke maere,</l>
				<l n="1122" xml:id="chapter-2-l-1122">daz ein sîn vîent waere,</l>
				<l n="1123" xml:id="chapter-2-l-1123">ein künec, geriten in sîn lant</l>
				<l n="1124" xml:id="chapter-2-l-1124">mit alsô creftiger hant,</l>
				<l n="1125" xml:id="chapter-2-l-1125">der in niht schiere taete wider,</l>
				<l n="1126" xml:id="chapter-2-l-1126">er braeche im allez daz dernider,</l>
				<l n="1127" xml:id="chapter-2-l-1127">daz er berîten kunde.</l>
				<l n="1128" xml:id="chapter-2-l-1128">zehant und an der stunde</l>
				<l n="1129" xml:id="chapter-2-l-1129">besande Marke ein michel her</l>
				<l n="1130" xml:id="chapter-2-l-1130">und kam in an mit starker wer.</l>
				<l n="1131" xml:id="chapter-2-l-1131">er vaht mit ime und sigete im an</l>
				<l n="1132" xml:id="chapter-2-l-1132">und sluog und vienc sô manegen man,</l>
				<l n="1133" xml:id="chapter-2-l-1133">daz ez von grôzen saelden was,</l>
				<l n="1134" xml:id="chapter-2-l-1134">der dannen kam oder dâ genas.</l>
				<l n="1135" xml:id="chapter-2-l-1135">dâ wart der werde Riwalîn</l>
				<l n="1136" xml:id="chapter-2-l-1136">mit eime sper zer sîten în</l>
				<l n="1137" xml:id="chapter-2-l-1137">gestochen und sô sêre wunt,</l>
				<l n="1138" xml:id="chapter-2-l-1138">daz in die sîne sâ zestunt</l>
				<l n="1139" xml:id="chapter-2-l-1139">vür einen halptôten man</l>
				<l n="1140" xml:id="chapter-2-l-1140">mit manegem jâmer vuorten dan</l>
				<l n="1141" xml:id="chapter-2-l-1141">hin heim ze Tintajêle wider.</l>
				<l n="1142" xml:id="chapter-2-l-1142">dâ leiten sî 'n tôtsiechen nider.</l>
				<l n="1143" xml:id="chapter-2-l-1143">zehant erschullen maere,</l>
				<l n="1144" xml:id="chapter-2-l-1144">Canêlengres der waere</l>
				<l n="1145" xml:id="chapter-2-l-1145">tôtwunt und in dem strîte erslagen.</l>
				<l n="1146" xml:id="chapter-2-l-1146">des wart ein jaemerlîchez clagen</l>
				<l n="1147" xml:id="chapter-2-l-1147">in dem hove und in dem lande.</l>
				<l n="1148" xml:id="chapter-2-l-1148">swer sîne tugende erkande,</l>
				<l n="1149" xml:id="chapter-2-l-1149">dem was sîn schade von herzen leit.</l>
				<l n="1150" xml:id="chapter-2-l-1150">sî clageten, daz sîn vrümekeit,</l>
				<l n="1151" xml:id="chapter-2-l-1151">sîn schoener lîp, sîn süeziu jugent,</l>
				<l n="1152" xml:id="chapter-2-l-1152">sîn wol gelobetiu hêrren tugent</l>
				<l n="1153" xml:id="chapter-2-l-1153">sô schiere solte an ime zergân</l>
				<l n="1154" xml:id="chapter-2-l-1154">und ein sô vrüejez ende hân.</l>
				<l n="1155" xml:id="chapter-2-l-1155">sîn vriunt der künic Marke</l>
				<l n="1156" xml:id="chapter-2-l-1156">der clagete in alsô starke,</l>
				<l n="1157" xml:id="chapter-2-l-1157">daz er durch nie dekeinen man</l>
				<l n="1158" xml:id="chapter-2-l-1158">sô nâhe gênde clage gewan.</l>
				<l n="1159" xml:id="chapter-2-l-1159">in weinde manic edele wîp,</l>
				<l n="1160" xml:id="chapter-2-l-1160">manc vrouwe clagete sînen lîp.</l>
				<l n="1161" xml:id="chapter-2-l-1161">und swer in ie dâ vor gesach,</l>
				<l n="1162" xml:id="chapter-2-l-1162">den erbarmete sîn ungemach.</l>
				<l n="1163" xml:id="chapter-2-l-1163">Swaz aber ir aller swaere</l>
				<l n="1164" xml:id="chapter-2-l-1164">umbe sînen schaden waere,</l>
				<l n="1165" xml:id="chapter-2-l-1165">sô was ez iemer eine</l>
				<l n="1166" xml:id="chapter-2-l-1166">sîn Blanscheflûr, diu reine,</l>
				<l n="1167" xml:id="chapter-2-l-1167">diu höfsche, diu guote,</l>
				<l n="1168" xml:id="chapter-2-l-1168">diu mit durnehtem muote,</l>
				<l n="1169" xml:id="chapter-2-l-1169">mit ougen und mit herzen</l>
				<l n="1170" xml:id="chapter-2-l-1170">ir herzeliebes smerzen</l>
				<l n="1171" xml:id="chapter-2-l-1171">beclagete und ouch beweinete;</l>
				<l n="1172" xml:id="chapter-2-l-1172">und aber, dô sî vereinete</l>
				<l n="1173" xml:id="chapter-2-l-1173">und sî ze clagene state gewan,</l>
				<l n="1174" xml:id="chapter-2-l-1174">dô gie si sich mit handen an:</l>
				<l n="1175" xml:id="chapter-2-l-1175">die sluoc si tûsent stunde dar</l>
				<l n="1176" xml:id="chapter-2-l-1176">und niuwan dar, da 'z ir dâ war;</l>
				<l n="1177" xml:id="chapter-2-l-1177">da engegen, dâ daz herze lac,</l>
				<l n="1178" xml:id="chapter-2-l-1178">dar tete diu schoene manegen slac.</l>
				<l n="1179" xml:id="chapter-2-l-1179">sus quelte daz vil süeze wîp</l>
				<l n="1180" xml:id="chapter-2-l-1180">ir jungen, schoenen, süezen lîp</l>
				<l n="1181" xml:id="chapter-2-l-1181">mit alsô clegelîcher nôt,</l>
				<l n="1182" xml:id="chapter-2-l-1182">daz s' einen anderen tôt,</l>
				<l n="1183" xml:id="chapter-2-l-1183">der niht von minnen waere komen,</l>
				<l n="1184" xml:id="chapter-2-l-1184">dô haete vür ir leben genomen;</l>
				<l n="1185" xml:id="chapter-2-l-1185">und waere iedoch verdorben</l>
				<l n="1186" xml:id="chapter-2-l-1186">und in dem leide erstorben,</l>
				<l n="1187" xml:id="chapter-2-l-1187">wan daz sî der trôst labete</l>
				<l n="1188" xml:id="chapter-2-l-1188">und der gedinge ûf habete,</l>
				<l n="1189" xml:id="chapter-2-l-1189">daz sî 'n binamen wolte sehen,</l>
				<l n="1190" xml:id="chapter-2-l-1190">swie sô 'z möhte geschehen;</l>
				<l n="1191" xml:id="chapter-2-l-1191">und alse sî 'n gesaehe,</l>
				<l n="1192" xml:id="chapter-2-l-1192">swaz ir dar nâch geschaehe,</l>
				<l n="1193" xml:id="chapter-2-l-1193">daz sî daz allez gerne lite.</l>
				<l n="1194" xml:id="chapter-2-l-1194">hie vriste sî daz leben mite,</l>
				<l n="1195" xml:id="chapter-2-l-1195">biz daz sî wider ze sinnen kam</l>
				<l n="1196" xml:id="chapter-2-l-1196">und in ir trahte dô genam,</l>
				<l n="1197" xml:id="chapter-2-l-1197">wie sî 'n gesehen möhte,</l>
				<l n="1198" xml:id="chapter-2-l-1198">als ez ir leide töhte.</l>
				<l n="1199" xml:id="chapter-2-l-1199">Sus kam ir in ir sinne</l>
				<l n="1200" xml:id="chapter-2-l-1200">umbe eine ir meisterinne,</l>
				<l n="1201" xml:id="chapter-2-l-1201">diu s' alle zît und alle wege</l>
				<l n="1202" xml:id="chapter-2-l-1202">haete in ir lêre und in ir pflege</l>
				<l n="1203" xml:id="chapter-2-l-1203">und s' ûz ir huote nie verlie:</l>
				<l n="1204" xml:id="chapter-2-l-1204">die nam sî sunder unde gie,</l>
				<l n="1205" xml:id="chapter-2-l-1205">dâ nieman was niwan sî zwô,</l>
				<l n="1206" xml:id="chapter-2-l-1206">und huop ir clage hin z' ir alsô,</l>
				<l n="1207" xml:id="chapter-2-l-1207">als sî ie tâten und noch tuont,</l>
				<l n="1208" xml:id="chapter-2-l-1208">den ir dinc stât, als ez ir stuont:</l>
				<l n="1209" xml:id="chapter-2-l-1209">ir ougen über wielen,</l>
				<l n="1210" xml:id="chapter-2-l-1210">die heizen trehene vielen</l>
				<l n="1211" xml:id="chapter-2-l-1211">gedîhteclîche und ange</l>
				<l n="1212" xml:id="chapter-2-l-1212">über ir vil liehtiu wange;</l>
				<l n="1213" xml:id="chapter-2-l-1213">ir hende sî zesamene vielt,</l>
				<l n="1214" xml:id="chapter-2-l-1214">vlêhlîche sî die vür sich hielt:</l>
				<l n="1215" xml:id="chapter-2-l-1215">'ach mînes lîbes!' sî dô sprach</l>
				<l n="1216" xml:id="chapter-2-l-1216">'ach' sprach si 'mînes lîbes ach!</l>
				<l n="1217" xml:id="chapter-2-l-1217">ach herzeliebiu meisterîn,</l>
				<l n="1218" xml:id="chapter-2-l-1218">nu tuo mir dîner triuwe schîn,</l>
				<l n="1219" xml:id="chapter-2-l-1219">der vil und wunder an dir ist!</l>
				<l n="1220" xml:id="chapter-2-l-1220">und sît du nû sô saelic bist,</l>
				<l n="1221" xml:id="chapter-2-l-1221">daz al mîn saelde und al mîn rât</l>
				<l n="1222" xml:id="chapter-2-l-1222">niwan an dîme râte stât,</l>
				<l n="1223" xml:id="chapter-2-l-1223">sô clage ich dir mîn herzeleit</l>
				<l n="1224" xml:id="chapter-2-l-1224">ûf alle dîne saelekeit:</l>
				<l n="1225" xml:id="chapter-2-l-1225">dune helfes mir, sô bin ich tôt!'</l>
				<l n="1226" xml:id="chapter-2-l-1226">'nu vrouwe, waz ist iuwer nôt</l>
				<l n="1227" xml:id="chapter-2-l-1227">und iuwer clegelîchez clagen?'</l>
				<l n="1228" xml:id="chapter-2-l-1228">'ei trût, getar ich dir 'z gesagen?'</l>
				<l n="1229" xml:id="chapter-2-l-1229">'jâ liebiu vrouwe, sprechet an!'</l>
				<l n="1230" xml:id="chapter-2-l-1230">'mich toetet dirre tôte man,</l>
				<l n="1231" xml:id="chapter-2-l-1231">von Parmenîe Riwalîn:</l>
				<l n="1232" xml:id="chapter-2-l-1232">den saehe ich gerne, möhte ez sîn</l>
				<l n="1233" xml:id="chapter-2-l-1233">und wiste ich, wie ich 'z erwürbe,</l>
				<l n="1234" xml:id="chapter-2-l-1234">ê danne er volle erstürbe;</l>
				<l n="1235" xml:id="chapter-2-l-1235">wan leider ern mac niht genesen.</l>
				<l n="1236" xml:id="chapter-2-l-1236">maht dû mir dar zuo guot gewesen,</l>
				<l n="1237" xml:id="chapter-2-l-1237">ich engan dir niemer nihtes abe,</l>
				<l n="1238" xml:id="chapter-2-l-1238">die wîle und ich daz leben habe.'</l>
				<l n="1239" xml:id="chapter-2-l-1239">Diu meisterinne gedâhte dô:</l>
				<l n="1240" xml:id="chapter-2-l-1240">'gestate ich dirre dinge alsô,</l>
				<l n="1241" xml:id="chapter-2-l-1241">waz mag dâ schaden gewahsen an?</l>
				<l n="1242" xml:id="chapter-2-l-1242">wan dirre halptôte man</l>
				<l n="1243" xml:id="chapter-2-l-1243">der stirbet morgen oder noch:</l>
				<l n="1244" xml:id="chapter-2-l-1244">sô hân ich mîner vrouwen doch</l>
				<l n="1245" xml:id="chapter-2-l-1245">gevristet lîp und êre</l>
				<l n="1246" xml:id="chapter-2-l-1246">und bin ir iemer mêre</l>
				<l n="1247" xml:id="chapter-2-l-1247">lieber danne ein ander wîp.'</l>
				<l n="1248" xml:id="chapter-2-l-1248">'trût vrouwe' sprach sî 'lieber lîp,</l>
				<l n="1249" xml:id="chapter-2-l-1249">iur clage ist mir von herzen leit</l>
				<l n="1250" xml:id="chapter-2-l-1250">und swâ ich iuwer arbeit</l>
				<l n="1251" xml:id="chapter-2-l-1251">mit mînem lîbe erwenden kan,</l>
				<l n="1252" xml:id="chapter-2-l-1252">dane gezwîvelt niemer an.</l>
				<l n="1253" xml:id="chapter-2-l-1253">ich sol selbe gân dar nider</l>
				<l n="1254" xml:id="chapter-2-l-1254">und in gesehen und iesâ wider.</l>
				<l n="1255" xml:id="chapter-2-l-1255">ich sol die state erkunnen dâ,</l>
				<l n="1256" xml:id="chapter-2-l-1256">wie er dâ lige oder wâ,</l>
				<l n="1257" xml:id="chapter-2-l-1257">und ouch der liute nemen war.'</l>
				<l n="1258" xml:id="chapter-2-l-1258">sus kam s' in den gebaerden dar,</l>
				<l n="1259" xml:id="chapter-2-l-1259">als sî sîn angest wolte clagen</l>
				<l n="1260" xml:id="chapter-2-l-1260">und begunde im tougenlîche sagen,</l>
				<l n="1261" xml:id="chapter-2-l-1261">ir vrouwe wolte in gerne sehen,</l>
				<l n="1262" xml:id="chapter-2-l-1262">daz er ez lieze geschehen</l>
				<l n="1263" xml:id="chapter-2-l-1263">nâch vuogen und nâch êren.</l>
				<l n="1264" xml:id="chapter-2-l-1264">sus begunde sî dô kêren</l>
				<l n="1265" xml:id="chapter-2-l-1265">mit disen maeren wider dan.</l>
				<l n="1266" xml:id="chapter-2-l-1266">si nam die maget und leite ir an</l>
				<l n="1267" xml:id="chapter-2-l-1267">eines armen betewîbes cleit;</l>
				<l n="1268" xml:id="chapter-2-l-1268">ir antlützes schônheit</l>
				<l n="1269" xml:id="chapter-2-l-1269">mit dicken rîsen sî verbant</l>
				<l n="1270" xml:id="chapter-2-l-1270">und nam ir vrouwen an ir hant</l>
				<l n="1271" xml:id="chapter-2-l-1271">und kam ze Riwalîne.</l>
				<l n="1272" xml:id="chapter-2-l-1272">nu haete ouch er die sîne</l>
				<l n="1273" xml:id="chapter-2-l-1273">al besunder ûz getriben</l>
				<l n="1274" xml:id="chapter-2-l-1274">und was al eine beliben.</l>
				<l n="1275" xml:id="chapter-2-l-1275">er sagete in allen unde jach,</l>
				<l n="1276" xml:id="chapter-2-l-1276">einoete waere sîn gemach.</l>
				<l n="1277" xml:id="chapter-2-l-1277">ouch jach diu meisterinne,</l>
				<l n="1278" xml:id="chapter-2-l-1278">sî braehte ein arzaetinne,</l>
				<l n="1279" xml:id="chapter-2-l-1279">und erwarp, daz man si zuo z' im liez.</l>
				<l n="1280" xml:id="chapter-2-l-1280">daz slôz sî vür die tür dô stiez.</l>
				<l n="1281" xml:id="chapter-2-l-1281">'nu vrouwe' sprach si 'sehet in!'</l>
				<l n="1282" xml:id="chapter-2-l-1282">und sî, diu schoene, diu gie hin</l>
				<l n="1283" xml:id="chapter-2-l-1283">und dô sî 'm under ougen sach,</l>
				<l n="1284" xml:id="chapter-2-l-1284">'ach' sprach si 'hiute und iemer ach!</l>
				<l n="1285" xml:id="chapter-2-l-1285">owê daz ich ie wart geborn:</l>
				<l n="1286" xml:id="chapter-2-l-1286">wie ist mîn trôst alsus verlorn!'</l>
				<l n="1287" xml:id="chapter-2-l-1287">Alsus neig ir dô Riwalîn</l>
				<l n="1288" xml:id="chapter-2-l-1288">vil kûme, als ez dô mohte sîn</l>
				<l n="1289" xml:id="chapter-2-l-1289">von eime tôtsiechem man.</l>
				<l n="1290" xml:id="chapter-2-l-1290">ouch sach sî daz vil lützel an</l>
				<l n="1291" xml:id="chapter-2-l-1291">und nam es harte cleine war,</l>
				<l n="1292" xml:id="chapter-2-l-1292">wan saz et blintlîchen dar</l>
				<l n="1293" xml:id="chapter-2-l-1293">und leite Riwalîne</l>
				<l n="1294" xml:id="chapter-2-l-1294">ir wange an daz sîne,</l>
				<l n="1295" xml:id="chapter-2-l-1295">biz daz ir aber dô beide</l>
				<l n="1296" xml:id="chapter-2-l-1296">von liebe und ouch von leide</l>
				<l n="1297" xml:id="chapter-2-l-1297">ir lîbes craft dâ von gesweich.</l>
				<l n="1298" xml:id="chapter-2-l-1298">ir rôsevarwer munt wart bleich,</l>
				<l n="1299" xml:id="chapter-2-l-1299">ir lîch diu kam vil garwe</l>
				<l n="1300" xml:id="chapter-2-l-1300">von der viel liehten varwe,</l>
				<l n="1301" xml:id="chapter-2-l-1301">diu dâ vor an ir lîbe lac.</l>
				<l n="1302" xml:id="chapter-2-l-1302">ir clâren ougen wart der tac</l>
				<l n="1303" xml:id="chapter-2-l-1303">trüebe unde vinster als diu naht.</l>
				<l n="1304" xml:id="chapter-2-l-1304">sus lac si in der unmaht</l>
				<l n="1305" xml:id="chapter-2-l-1305">und âne sinne lange,</l>
				<l n="1306" xml:id="chapter-2-l-1306">ir wange an sînem wange,</l>
				<l n="1307" xml:id="chapter-2-l-1307">gelîche als ob si waere tôt.</l>
				<l n="1308" xml:id="chapter-2-l-1308">Nu daz sî dô von dirre nôt</l>
				<l n="1309" xml:id="chapter-2-l-1309">ein lützel wider ze crefte kam,</l>
				<l n="1310" xml:id="chapter-2-l-1310">ir trût si an ir arm dô nam</l>
				<l n="1311" xml:id="chapter-2-l-1311">und leite ir munt an sînen munt</l>
				<l n="1312" xml:id="chapter-2-l-1312">und kuste in hundert tûsent stunt</l>
				<l n="1313" xml:id="chapter-2-l-1313">in einer cleinen stunde,</l>
				<l n="1314" xml:id="chapter-2-l-1314">unz ime ir munt enzunde</l>
				<l n="1315" xml:id="chapter-2-l-1315">sinne unde craft zer minne,</l>
				<l n="1316" xml:id="chapter-2-l-1316">wan minne was dar inne:</l>
				<l n="1317" xml:id="chapter-2-l-1317">ir munt der tete in vröudehaft,</l>
				<l n="1318" xml:id="chapter-2-l-1318">ir munt der brâhte im eine craft,</l>
				<l n="1319" xml:id="chapter-2-l-1319">daz er daz keiserlîche wîp</l>
				<l n="1320" xml:id="chapter-2-l-1320">an sînen halptôten lîp</l>
				<l n="1321" xml:id="chapter-2-l-1321">vil nâhe und inneclîche twanc.</l>
				<l n="1322" xml:id="chapter-2-l-1322">dar nâch sô was vil harte unlanc,</l>
				<l n="1323" xml:id="chapter-2-l-1323">unz daz ir beider wille ergienc</l>
				<l n="1324" xml:id="chapter-2-l-1324">und daz vil süeze wîp enpfienc</l>
				<l n="1325" xml:id="chapter-2-l-1325">ein kint von sînem lîbe.</l>
				<l n="1326" xml:id="chapter-2-l-1326">ouch was er von dem wîbe</l>
				<l n="1327" xml:id="chapter-2-l-1327">und von der minne vil nâch tôt;</l>
				<l n="1328" xml:id="chapter-2-l-1328">wan daz im got half ûz der nôt,</l>
				<l n="1329" xml:id="chapter-2-l-1329">sône kunde er niemer sîn genesen:</l>
				<l n="1330" xml:id="chapter-2-l-1330">sus genas er, wan ez solte wesen.</l>
				<l n="1331" xml:id="chapter-2-l-1331">Sus was, daz Riwalîn genas</l>
				<l n="1332" xml:id="chapter-2-l-1332">und Blanscheflûr diu schoene was</l>
				<l n="1333" xml:id="chapter-2-l-1333">von ime entladen unde beladen</l>
				<l n="1334" xml:id="chapter-2-l-1334">mit zweier hande herzeschaden:</l>
				<l n="1335" xml:id="chapter-2-l-1335">grôz leit lie sî bî dem man</l>
				<l n="1336" xml:id="chapter-2-l-1336">unde truoc daz groezer dan;</l>
				<l n="1337" xml:id="chapter-2-l-1337">sî lie dâ senede herzenôt</l>
				<l n="1338" xml:id="chapter-2-l-1338">und truoc mit ir von dan den tôt:</l>
				<l n="1339" xml:id="chapter-2-l-1339">die nôt sî mit der minne lie,</l>
				<l n="1340" xml:id="chapter-2-l-1340">den tôt sî mit dem kinde enpfie.</l>
				<l n="1341" xml:id="chapter-2-l-1341">und iedoch swie sô sî genas,</l>
				<l n="1342" xml:id="chapter-2-l-1342">in swelher wîse sô sî was</l>
				<l n="1343" xml:id="chapter-2-l-1343">von ime entladen unde beladen</l>
				<l n="1344" xml:id="chapter-2-l-1344">sô mit vrumen sô mit schaden,</l>
				<l n="1345" xml:id="chapter-2-l-1345">sone sach sî doch niht anders an</l>
				<l n="1346" xml:id="chapter-2-l-1346">wan liebe liebe und lieben man.</l>
				<l n="1347" xml:id="chapter-2-l-1347">weder kint noch tôdes ungeschiht</l>
				<l n="1348" xml:id="chapter-2-l-1348">enwiste s' an ir lîbe niht:</l>
				<l n="1349" xml:id="chapter-2-l-1349">minne unde man wiste si wol</l>
				<l n="1350" xml:id="chapter-2-l-1350">und tete reht als der lebende sol</l>
				<l n="1351" xml:id="chapter-2-l-1351">und als der minnende tuot:</l>
				<l n="1352" xml:id="chapter-2-l-1352">ir herze, ir sin, ir gernder muot</l>
				<l n="1353" xml:id="chapter-2-l-1353">lac niwan an Riwalîne.</l>
				<l n="1354" xml:id="chapter-2-l-1354">dâ wider lac ouch der sîne</l>
				<l n="1355" xml:id="chapter-2-l-1355">an ir und an ir minnen.</l>
				<l n="1356" xml:id="chapter-2-l-1356">si haeten in ir sinnen</l>
				<l n="1357" xml:id="chapter-2-l-1357">beide eine liebe und eine ger.</l>
				<l n="1358" xml:id="chapter-2-l-1358">sus was er sî und sî was er.</l>
				<l n="1359" xml:id="chapter-2-l-1359">er was ir und sî was sîn.</l>
				<l n="1360" xml:id="chapter-2-l-1360">dâ Blanscheflûr, dâ Riwalîn,</l>
				<l n="1361" xml:id="chapter-2-l-1361">dâ Riwalîn, dâ Blanscheflûr,</l>
				<l n="1362" xml:id="chapter-2-l-1362">dâ beide, dâ lêal amûr.</l>
				<l n="1363" xml:id="chapter-2-l-1363">ir leben was vil gemeine dô,</l>
				<l n="1364" xml:id="chapter-2-l-1364">sî wâren mit ein ander vrô</l>
				<l n="1365" xml:id="chapter-2-l-1365">und hôhten ir gemüete</l>
				<l n="1366" xml:id="chapter-2-l-1366">mit vil gemeiner güete.</l>
				<l n="1367" xml:id="chapter-2-l-1367">und swenne sî mit vuogen</l>
				<l n="1368" xml:id="chapter-2-l-1368">ir state in ein getruogen,</l>
				<l n="1369" xml:id="chapter-2-l-1369">sô was ir werltwunne vol,</l>
				<l n="1370" xml:id="chapter-2-l-1370">sô was in sanfte und alsô wol,</l>
				<l n="1371" xml:id="chapter-2-l-1371">daz sî enhaeten niht ir leben</l>
				<l n="1372" xml:id="chapter-2-l-1372">umb kein ander himelrîche gegeben.</l>
				<l n="1373" xml:id="chapter-2-l-1373">Doch werte daz unlange.</l>
				<l n="1374" xml:id="chapter-2-l-1374">wan in ir anevange,</l>
				<l n="1375" xml:id="chapter-2-l-1375">dô s' allerbeste lebeten</l>
				<l n="1376" xml:id="chapter-2-l-1376">und in dem wunsche swebeten,</l>
				<l n="1377" xml:id="chapter-2-l-1377">dô kâmen Riwalîne boten:</l>
				<l n="1378" xml:id="chapter-2-l-1378">Morgân sîn vînt haete geboten</l>
				<l n="1379" xml:id="chapter-2-l-1379">eine starke samenung in sîn lant.</l>
				<l n="1380" xml:id="chapter-2-l-1380">mit disem maere und al zehant</l>
				<l n="1381" xml:id="chapter-2-l-1381">wart Riwalîne ein schif bereit</l>
				<l n="1382" xml:id="chapter-2-l-1382">und al sîn dinc dar an geleit;</l>
				<l n="1383" xml:id="chapter-2-l-1383">spîse unde ros, daz allez wart</l>
				<l n="1384" xml:id="chapter-2-l-1384">zehant bereitet an die vart.</l>
				<l n="1385" xml:id="chapter-2-l-1385">Diu minneclîche Blanschefluor,</l>
				<l n="1386" xml:id="chapter-2-l-1386">dô sî diu leiden maere ervuor</l>
				<l n="1387" xml:id="chapter-2-l-1387">umbe den vil herzelieben man,</l>
				<l n="1388" xml:id="chapter-2-l-1388">alrêrste gienc ir kumber an.</l>
				<l n="1389" xml:id="chapter-2-l-1389">von herzeleide ir aber geschach,</l>
				<l n="1390" xml:id="chapter-2-l-1390">daz sîne gehôrte noch gesach.</l>
				<l n="1391" xml:id="chapter-2-l-1391">ir lîch wart an ir lîbe</l>
				<l n="1392" xml:id="chapter-2-l-1392">als eime tôten wîbe.</l>
				<l n="1393" xml:id="chapter-2-l-1393">ûz ir munde gie niemê</l>
				<l n="1394" xml:id="chapter-2-l-1394">wan daz vil arme wort 'owê!'</l>
				<l n="1395" xml:id="chapter-2-l-1395">daz eine sprach s' und ouch niemê.</l>
				<l n="1396" xml:id="chapter-2-l-1396">'owê!' sprach sî vil lange 'owê!</l>
				<l n="1397" xml:id="chapter-2-l-1397">owê nu minne und ouwê man!</l>
				<l n="1398" xml:id="chapter-2-l-1398">wie sît ir mich gevallen an</l>
				<l n="1399" xml:id="chapter-2-l-1399">mit alsô maneger arbeit!</l>
				<l n="1400" xml:id="chapter-2-l-1400">minne, al der werlde unsaelekeit,</l>
				<l n="1401" xml:id="chapter-2-l-1401">sô kurziu vröude als an dir ist,</l>
				<l n="1402" xml:id="chapter-2-l-1402">sô rehte unstaete sô du bist,</l>
				<l n="1403" xml:id="chapter-2-l-1403">waz minnet al diu werlt an dir?</l>
				<l n="1404" xml:id="chapter-2-l-1404">ich sihe doch wol, du lônest ir,</l>
				<l n="1405" xml:id="chapter-2-l-1405">als der vil valschafte tuot.</l>
				<l n="1406" xml:id="chapter-2-l-1406">dîn ende daz ist niht sô guot,</l>
				<l n="1407" xml:id="chapter-2-l-1407">als dû der werlde geheizest,</l>
				<l n="1408" xml:id="chapter-2-l-1408">sô dû sî von êrste reizest</l>
				<l n="1409" xml:id="chapter-2-l-1409">mit kurzem liebe ûf langez leit.</l>
				<l n="1410" xml:id="chapter-2-l-1410">dîn gespenstigiu trügeheit,</l>
				<l n="1411" xml:id="chapter-2-l-1411">diu in sô valscher süeze swebet,</l>
				<l n="1412" xml:id="chapter-2-l-1412">diu triuget allez, daz der lebet.</l>
				<l n="1413" xml:id="chapter-2-l-1413">daz ist an mir wol worden schîn.</l>
				<l n="1414" xml:id="chapter-2-l-1414">daz al mîn vröude solte sîn,</l>
				<l n="1415" xml:id="chapter-2-l-1415">dâ von hân ich nû niht mêre</l>
				<l n="1416" xml:id="chapter-2-l-1416">wan tôtlîch herzesêre.</l>
				<l n="1417" xml:id="chapter-2-l-1417">mîn trôst vert hin und lât mich hie!'</l>
				<l n="1418" xml:id="chapter-2-l-1418">In disem clagemaere gie</l>
				<l n="1419" xml:id="chapter-2-l-1419">ir trûtgeselle Riwalîn</l>
				<l n="1420" xml:id="chapter-2-l-1420">mit weinendem herzen în</l>
				<l n="1421" xml:id="chapter-2-l-1421">und wolte nemen urloup von ir.</l>
				<l n="1422" xml:id="chapter-2-l-1422">'vrouwe' sprach er 'gebietet mir,</l>
				<l n="1423" xml:id="chapter-2-l-1423">ich sol und muoz ze lande varn;</l>
				<l n="1424" xml:id="chapter-2-l-1424">iuch, schoene, müeze got bewarn:</l>
				<l n="1425" xml:id="chapter-2-l-1425">weset iemer saelec unde gesunt!'</l>
				<l n="1426" xml:id="chapter-2-l-1426">alsus geswant ir anderstunt,</l>
				<l n="1427" xml:id="chapter-2-l-1427">aber viel sî von der herzenôt</l>
				<l n="1428" xml:id="chapter-2-l-1428">vor ime in unmaht und vür tôt</l>
				<l n="1429" xml:id="chapter-2-l-1429">in ir meisterinne schôz.</l>
				<l n="1430" xml:id="chapter-2-l-1430">der ir getriuwe senegenôz</l>
				<l n="1431" xml:id="chapter-2-l-1431">dô der daz michel ungemach</l>
				<l n="1432" xml:id="chapter-2-l-1432">an sîme herzeliebe ersach,</l>
				<l n="1433" xml:id="chapter-2-l-1433">er leiste ir wol gesellekeit;</l>
				<l n="1434" xml:id="chapter-2-l-1434">wan er nam sich ir senede leit</l>
				<l n="1435" xml:id="chapter-2-l-1435">vil inneclîche mit ir an.</l>
				<l n="1436" xml:id="chapter-2-l-1436">sîn varwe und al sîn craft began</l>
				<l n="1437" xml:id="chapter-2-l-1437">an sînem lîbe swachen.</l>
				<l n="1438" xml:id="chapter-2-l-1438">nâch clegelîchen sachen</l>
				<l n="1439" xml:id="chapter-2-l-1439">gesaz er riuweclîchen nider</l>
				<l n="1440" xml:id="chapter-2-l-1440">und erbeite kûme, daz si wider</l>
				<l n="1441" xml:id="chapter-2-l-1441">und alsô vil ze creften kam,</l>
				<l n="1442" xml:id="chapter-2-l-1442">daz er sî dô mit handen nam</l>
				<l n="1443" xml:id="chapter-2-l-1443">und hiels daz vröudelôse wîp</l>
				<l n="1444" xml:id="chapter-2-l-1444">vil suozeclîche an sînen lîp</l>
				<l n="1445" xml:id="chapter-2-l-1445">und kuste ie z' eteslîcher stunt</l>
				<l n="1446" xml:id="chapter-2-l-1446">ir wange, ir ougen unde ir munt</l>
				<l n="1447" xml:id="chapter-2-l-1447">und trûte sî sus unde sô,</l>
				<l n="1448" xml:id="chapter-2-l-1448">biz sî ze jungeste dô</l>
				<l n="1449" xml:id="chapter-2-l-1449">z' ir selber kam baz unde baz</l>
				<l n="1450" xml:id="chapter-2-l-1450">und ûfreht von ir selber saz.</l>
				<l n="1451" xml:id="chapter-2-l-1451">Nu Blanscheflûr z' ir selber kam</l>
				<l n="1452" xml:id="chapter-2-l-1452">und aber ir vriundes war genam,</l>
				<l n="1453" xml:id="chapter-2-l-1453">sî sach in jaemerlîchen an:</l>
				<l n="1454" xml:id="chapter-2-l-1454">'ach' sprach sî 'saeliger man,</l>
				<l n="1455" xml:id="chapter-2-l-1455">wie ist mir sô leide an iu geschehen!</l>
				<l n="1456" xml:id="chapter-2-l-1456">hêrre, wie hân ich iuch gesehen</l>
				<l n="1457" xml:id="chapter-2-l-1457">ze sô vil maneger herzeclage,</l>
				<l n="1458" xml:id="chapter-2-l-1458">als ich an mînem herzen trage</l>
				<l n="1459" xml:id="chapter-2-l-1459">von iu, von iuwern schulden!</l>
				<l n="1460" xml:id="chapter-2-l-1460">getörste ich ez mit hulden</l>
				<l n="1461" xml:id="chapter-2-l-1461">hin z' iu gereden, sô möhtet ir</l>
				<l n="1462" xml:id="chapter-2-l-1462">vriuntlîcher tuon und baz ze mir.</l>
				<l n="1463" xml:id="chapter-2-l-1463">hêrre unde vriunt, ich hân von iu</l>
				<l n="1464" xml:id="chapter-2-l-1464">manc leit und vor den allen driu,</l>
				<l n="1465" xml:id="chapter-2-l-1465">diu toedic unde unwendic sint.</l>
				<l n="1466" xml:id="chapter-2-l-1466">daz eine ist, daz ich trage ein kint,</l>
				<l n="1467" xml:id="chapter-2-l-1467">des entrûwe ich niemer genesen,</l>
				<l n="1468" xml:id="chapter-2-l-1468">got enwelle mîn gehelfe wesen.</l>
				<l n="1469" xml:id="chapter-2-l-1469">daz ander deist noch mêrre:</l>
				<l n="1470" xml:id="chapter-2-l-1470">mîn bruoder und mîn hêrre</l>
				<l n="1471" xml:id="chapter-2-l-1471">sô der an mir dise ungeschiht</l>
				<l n="1472" xml:id="chapter-2-l-1472">und ouch sîn selbes laster siht,</l>
				<l n="1473" xml:id="chapter-2-l-1473">der heizet mich verderben</l>
				<l n="1474" xml:id="chapter-2-l-1474">und lesterlîche ersterben.</l>
				<l n="1475" xml:id="chapter-2-l-1475">daz dritte ist aber diu meiste nôt</l>
				<l n="1476" xml:id="chapter-2-l-1476">und maneges erger danne der tôt:</l>
				<l n="1477" xml:id="chapter-2-l-1477">ich weiz wol, ob daz wol ergât,</l>
				<l n="1478" xml:id="chapter-2-l-1478">daz mich mîn bruoder leben lât</l>
				<l n="1479" xml:id="chapter-2-l-1479">und er mich niht ersterbet,</l>
				<l n="1480" xml:id="chapter-2-l-1480">daz er mich aber enterbet</l>
				<l n="1481" xml:id="chapter-2-l-1481">und nimet mir guot und êre.</l>
				<l n="1482" xml:id="chapter-2-l-1482">sô muoz ich iemer mêre</l>
				<l n="1483" xml:id="chapter-2-l-1483">unwert und swaches namen sîn.</l>
				<l n="1484" xml:id="chapter-2-l-1484">dar zuo muoz ich mîn kindelîn,</l>
				<l n="1485" xml:id="chapter-2-l-1485">daz einen lebenden vater hât,</l>
				<l n="1486" xml:id="chapter-2-l-1486">ziehen âne vater rât.</l>
				<l n="1487" xml:id="chapter-2-l-1487">Und enwolte ich daz niemêr geclagen,</l>
				<l n="1488" xml:id="chapter-2-l-1488">solt ich daz laster eine tragen,</l>
				<l n="1489" xml:id="chapter-2-l-1489">daz mîn vil hôch geslehte</l>
				<l n="1490" xml:id="chapter-2-l-1490">und der künic mîn bruoder mehte</l>
				<l n="1491" xml:id="chapter-2-l-1491">des itewîzes unde mîn</l>
				<l n="1492" xml:id="chapter-2-l-1492">mit êren ledec und âne sîn.</l>
				<l n="1493" xml:id="chapter-2-l-1493">swenne aber alle, die nu sint,</l>
				<l n="1494" xml:id="chapter-2-l-1494">diu maere sagent, ich habe ein kint</l>
				<l n="1495" xml:id="chapter-2-l-1495">erworben kebeslîche,</l>
				<l n="1496" xml:id="chapter-2-l-1496">deist disem und jenem rîche,</l>
				<l n="1497" xml:id="chapter-2-l-1497">Curnwâle und Engelande</l>
				<l n="1498" xml:id="chapter-2-l-1498">ein offenbaeriu schande.</l>
				<l n="1499" xml:id="chapter-2-l-1499">und ouwê, swenne daz geschiht,</l>
				<l n="1500" xml:id="chapter-2-l-1500">daz man mich mit den ougen siht,</l>
				<l n="1501" xml:id="chapter-2-l-1501">daz zwei lant von den schulden mîn</l>
				<l n="1502" xml:id="chapter-2-l-1502">genidert unde geswechet sîn,</l>
				<l n="1503" xml:id="chapter-2-l-1503">sô waere ich eine bezzer tôt.</l>
				<l n="1504" xml:id="chapter-2-l-1504">seht hêrre' sprach si 'deist diu nôt,</l>
				<l n="1505" xml:id="chapter-2-l-1505">daz ist diu wernde herzeclage,</l>
				<l n="1506" xml:id="chapter-2-l-1506">in der ich alle mîne tage</l>
				<l n="1507" xml:id="chapter-2-l-1507">mit lebendem lîbe sterben muoz.</l>
				<l n="1508" xml:id="chapter-2-l-1508">hêrre, iuwer helfe diu entuoz</l>
				<l n="1509" xml:id="chapter-2-l-1509">und got envüege ez danne alsô,</l>
				<l n="1510" xml:id="chapter-2-l-1510">sone wirde ich niemer mêre vrô.'</l>
				<l n="1511" xml:id="chapter-2-l-1511">'Trût vrouwe' sprach er dô ze ir</l>
				<l n="1512" xml:id="chapter-2-l-1512">'habet ir dekeine nôt von mir,</l>
				<l n="1513" xml:id="chapter-2-l-1513">die sol ich büezen, ob ich mac,</l>
				<l n="1514" xml:id="chapter-2-l-1514">und ouch bewarn vür disen tac,</l>
				<l n="1515" xml:id="chapter-2-l-1515">daz iu durch mîne schulde iht mê</l>
				<l n="1516" xml:id="chapter-2-l-1516">leit oder laster ûf erstê.</l>
				<l n="1517" xml:id="chapter-2-l-1517">ich hân, swaz her nâch süle geschehen,</l>
				<l n="1518" xml:id="chapter-2-l-1518">sô lieben tac an iu gesehen,</l>
				<l n="1519" xml:id="chapter-2-l-1519">daz ez unbillîch waere,</l>
				<l n="1520" xml:id="chapter-2-l-1520">ob ir dekeine swaere</l>
				<l n="1521" xml:id="chapter-2-l-1521">mit mînem willen soltet tragen.</l>
				<l n="1522" xml:id="chapter-2-l-1522">vrouwe, ich wil iu rehte sagen</l>
				<l n="1523" xml:id="chapter-2-l-1523">mîn herze und allen mînen muot.</l>
				<l n="1524" xml:id="chapter-2-l-1524">leit unde liep, übel unde guot</l>
				<l n="1525" xml:id="chapter-2-l-1525">und allez daz, daz iu geschiht,</l>
				<l n="1526" xml:id="chapter-2-l-1526">dâ von enscheide ich mich niht.</l>
				<l n="1527" xml:id="chapter-2-l-1527">dâ wil ich iemer wesen bî,</l>
				<l n="1528" xml:id="chapter-2-l-1528">swie kumberlîch ez danne sî,</l>
				<l n="1529" xml:id="chapter-2-l-1529">und biute iu zweier dinge kür,</l>
				<l n="1530" xml:id="chapter-2-l-1530">diu leget iuwerm herzen vür:</l>
				<l n="1531" xml:id="chapter-2-l-1531">weder ich belîbe oder var.</l>
				<l n="1532" xml:id="chapter-2-l-1532">hier under nemet selbe war.</l>
				<l n="1533" xml:id="chapter-2-l-1533">welt ir, daz ich hie bestê</l>
				<l n="1534" xml:id="chapter-2-l-1534">und sehe, wie iuwer dinc ergê,</l>
				<l n="1535" xml:id="chapter-2-l-1535">daz sî, geruochet aber ir</l>
				<l n="1536" xml:id="chapter-2-l-1536">heim unde hinnen varn mit mir,</l>
				<l n="1537" xml:id="chapter-2-l-1537">ich selbe und allez, daz ich hân,</l>
				<l n="1538" xml:id="chapter-2-l-1538">daz ist iu iemer undertân.</l>
				<l n="1539" xml:id="chapter-2-l-1539">ir erbietet mir ez hie sô wol,</l>
				<l n="1540" xml:id="chapter-2-l-1540">daz ich es wol gedenken sol</l>
				<l n="1541" xml:id="chapter-2-l-1541">mit aller slahte guote.</l>
				<l n="1542" xml:id="chapter-2-l-1542">swes iu nu sî ze muote,</l>
				<l n="1543" xml:id="chapter-2-l-1543">vrouwe, des bewîset mich,</l>
				<l n="1544" xml:id="chapter-2-l-1544">wan swaz ir wellet, daz wil ich.'</l>
				<l n="1545" xml:id="chapter-2-l-1545">'Genâde hêrre' sprach si dô</l>
				<l n="1546" xml:id="chapter-2-l-1546">'ir redet und bietet mir 'z alsô,</l>
				<l n="1547" xml:id="chapter-2-l-1547">als iu got lônen müeze</l>
				<l n="1548" xml:id="chapter-2-l-1548">und alse ich iuwer vüeze</l>
				<l n="1549" xml:id="chapter-2-l-1549">iemer gerne suochen sol.</l>
				<l n="1550" xml:id="chapter-2-l-1550">vriunt unde hêrre, ir wizzet wol,</l>
				<l n="1551" xml:id="chapter-2-l-1551">belîbens mac hie niht gesîn:</l>
				<l n="1552" xml:id="chapter-2-l-1552">mîn angest umb min kindelîn</l>
				<l n="1553" xml:id="chapter-2-l-1553">die enmag ich leider niht verheln.</l>
				<l n="1554" xml:id="chapter-2-l-1554">wan möhte et ich mich hin versteln!</l>
				<l n="1555" xml:id="chapter-2-l-1555">daz waere nû der beste rât</l>
				<l n="1556" xml:id="chapter-2-l-1556">nâch dem dinge, als ez mir stât.</l>
				<l n="1557" xml:id="chapter-2-l-1557">vriunt hêrre, dar zuo râtet ir.'</l>
				<l n="1558" xml:id="chapter-2-l-1558">'nû vrouwe' sprach er 'volget mir:</l>
				<l n="1559" xml:id="chapter-2-l-1559">ze naht als ich ze schiffe gê,</l>
				<l n="1560" xml:id="chapter-2-l-1560">sô vüeget ir daz, daz ir ê</l>
				<l n="1561" xml:id="chapter-2-l-1561">vil tougenlîche dar sît komen</l>
				<l n="1562" xml:id="chapter-2-l-1562">( biz daz hân ich urloup genomen),</l>
				<l n="1563" xml:id="chapter-2-l-1563">daz ich iuch danne vinde</l>
				<l n="1564" xml:id="chapter-2-l-1564">bî mînem ingesinde.</l>
				<l n="1565" xml:id="chapter-2-l-1565">sus werbet! alsô muoz ez sîn.'</l>
				<l n="1566" xml:id="chapter-2-l-1566">mit dirre rede kam Riwalîn</l>
				<l n="1567" xml:id="chapter-2-l-1567">ze Marke und seite im maere,</l>
				<l n="1568" xml:id="chapter-2-l-1568">waz ime enboten waere</l>
				<l n="1569" xml:id="chapter-2-l-1569">umbe sîn liut und umb sîn lant.</l>
				<l n="1570" xml:id="chapter-2-l-1570">urloup nam er von ime zehant,</l>
				<l n="1571" xml:id="chapter-2-l-1571">dâ nâch von al den sînen.</l>
				<l n="1572" xml:id="chapter-2-l-1572">die clageten Riwalînen,</l>
				<l n="1573" xml:id="chapter-2-l-1573">daz er die clage ê nie gesach,</l>
				<l n="1574" xml:id="chapter-2-l-1574">diu dô und dâ nâch ime geschach.</l>
				<l n="1575" xml:id="chapter-2-l-1575">manc segen wart im nâch gegeben,</l>
				<l n="1576" xml:id="chapter-2-l-1576">daz got sîn êre und sîn leben</l>
				<l n="1577" xml:id="chapter-2-l-1577">geruohte in sînem schirme hân.</l>
				<l n="1578" xml:id="chapter-2-l-1578">nu 'z an die naht begunde gân</l>
				<l n="1579" xml:id="chapter-2-l-1579">und er ze sînem schiffe kam</l>
				<l n="1580" xml:id="chapter-2-l-1580">und al sîn dinc dar an genam,</l>
				<l n="1581" xml:id="chapter-2-l-1581">dô vand er sîne vrouwen dâ,</l>
				<l n="1582" xml:id="chapter-2-l-1582">die schoenen Blanschefliure. ie sâ</l>
				<l n="1583" xml:id="chapter-2-l-1583">sô wart daz schif gestôzen an.</l>
				<l n="1584" xml:id="chapter-2-l-1584">alsus sô vuoren sî von dan.</l>
				<l n="1585" xml:id="chapter-2-l-1585">Nû Riwalîn ze lande kam</l>
				<l n="1586" xml:id="chapter-2-l-1586">und die vil grôze nôt vernam,</l>
				<l n="1587" xml:id="chapter-2-l-1587">die Morgân haete ûf in gewant</l>
				<l n="1588" xml:id="chapter-2-l-1588">mit übercrefteclîcher hant,</l>
				<l n="1589" xml:id="chapter-2-l-1589">sînen marschalc er besande,</l>
				<l n="1590" xml:id="chapter-2-l-1590">an dem er triuwe erkande,</l>
				<l n="1591" xml:id="chapter-2-l-1591">an dem sîn meister trôst dô lac,</l>
				<l n="1592" xml:id="chapter-2-l-1592">der aller sîner êren pflac</l>
				<l n="1593" xml:id="chapter-2-l-1593">über sîn liut und über sîn lant:</l>
				<l n="1594" xml:id="chapter-2-l-1594">daz was Rûal li foitenant,</l>
				<l n="1595" xml:id="chapter-2-l-1595">der êren unde der triuwe ein habe,</l>
				<l n="1596" xml:id="chapter-2-l-1596">der nie gewancte an triuwen abe.</l>
				<l n="1597" xml:id="chapter-2-l-1597">der seite im aller hande,</l>
				<l n="1598" xml:id="chapter-2-l-1598">als er ez wol erkande,</l>
				<l n="1599" xml:id="chapter-2-l-1599">waz engeslîcher swaere</l>
				<l n="1600" xml:id="chapter-2-l-1600">dem lande erstanden waere.</l>
				<l n="1601" xml:id="chapter-2-l-1601">'doch' sprach er 'sît daz ir enzît</l>
				<l n="1602" xml:id="chapter-2-l-1602">ze trôste uns allen komen sît</l>
				<l n="1603" xml:id="chapter-2-l-1603">und iuch got wider gesendet hât,</l>
				<l n="1604" xml:id="chapter-2-l-1604">sô sol sîn alles werden rât</l>
				<l n="1605" xml:id="chapter-2-l-1605">und mugen vil harte wol genesen.</l>
				<l n="1606" xml:id="chapter-2-l-1606">wir suln nu hôhes muotes wesen,</l>
				<l n="1607" xml:id="chapter-2-l-1607">unser angest sol nu cleine sîn.'</l>
				<l n="1608" xml:id="chapter-2-l-1608">Hier under sagete im Riwalîn</l>
				<l n="1609" xml:id="chapter-2-l-1609">die lieben âventiure</l>
				<l n="1610" xml:id="chapter-2-l-1610">umbe sîne Blanschefliure.</l>
				<l n="1611" xml:id="chapter-2-l-1611">des wart er inneclîche vrô.</l>
				<l n="1612" xml:id="chapter-2-l-1612">'ich sihe wol, hêrre' sprach er dô</l>
				<l n="1613" xml:id="chapter-2-l-1613">'iuwer êre wehset alle wîs,</l>
				<l n="1614" xml:id="chapter-2-l-1614">iuwer werdekeit und iuwer prîs,</l>
				<l n="1615" xml:id="chapter-2-l-1615">iuwer vröude und iuwer wunne</l>
				<l n="1616" xml:id="chapter-2-l-1616">diu stîget als diu sunne.</l>
				<l n="1617" xml:id="chapter-2-l-1617">irne möhtet ûf der erden</l>
				<l n="1618" xml:id="chapter-2-l-1618">von wîbe niemer werden</l>
				<l n="1619" xml:id="chapter-2-l-1619">sô hôhes namen als von ir.</l>
				<l n="1620" xml:id="chapter-2-l-1620">von danne, hêrre, volget mir.</l>
				<l n="1621" xml:id="chapter-2-l-1621">habe sî wol ze iu getân,</l>
				<l n="1622" xml:id="chapter-2-l-1622">des sult ir sî geniezen lân.</l>
				<l n="1623" xml:id="chapter-2-l-1623">sô wir unser dinc nu genden,</l>
				<l n="1624" xml:id="chapter-2-l-1624">die nôt von uns gewenden,</l>
				<l n="1625" xml:id="chapter-2-l-1625">diu uns nu sô ze rucke lît,</l>
				<l n="1626" xml:id="chapter-2-l-1626">sô gebietet eine hôhgezît</l>
				<l n="1627" xml:id="chapter-2-l-1627">wol hêrlîche unde rîche:</l>
				<l n="1628" xml:id="chapter-2-l-1628">dâ nemet sî offenlîche</l>
				<l n="1629" xml:id="chapter-2-l-1629">vor mâgen und vor mannen ze ê.</l>
				<l n="1630" xml:id="chapter-2-l-1630">und râte zwâre, daz ir ê</l>
				<l n="1631" xml:id="chapter-2-l-1631">ze kirchen ir geruochet jehen,</l>
				<l n="1632" xml:id="chapter-2-l-1632">da ez pfaffen unde leien sehen,</l>
				<l n="1633" xml:id="chapter-2-l-1633">der ê nach cristenlîchem site.</l>
				<l n="1634" xml:id="chapter-2-l-1634">dâ saeleget ir iuch selben mite.</l>
				<l n="1635" xml:id="chapter-2-l-1635">und wizzet waerlîchen daz,</l>
				<l n="1636" xml:id="chapter-2-l-1636">iuwer dinc sol iemer deste baz</l>
				<l n="1637" xml:id="chapter-2-l-1637">ze êren und ze guote ergân.'</l>
				<l n="1638" xml:id="chapter-2-l-1638">Nu daz geschach, daz was getân,</l>
				<l n="1639" xml:id="chapter-2-l-1639">daz er des alles vollekam.</l>
				<l n="1640" xml:id="chapter-2-l-1640">und alse er sî dô ze ê genam,</l>
				<l n="1641" xml:id="chapter-2-l-1641">er bevalch si hant von hande</l>
				<l n="1642" xml:id="chapter-2-l-1642">dem getriuwen Foitenande.</l>
				<l n="1643" xml:id="chapter-2-l-1643">der vuorte sî ze Canoêl</l>
				<l n="1644" xml:id="chapter-2-l-1644">ûf daz selbe castêl,</l>
				<l n="1645" xml:id="chapter-2-l-1645">nâch dem sîn hêrre, als ich ez las,</l>
				<l n="1646" xml:id="chapter-2-l-1646">Canêlengres genennet was,</l>
				<l n="1647" xml:id="chapter-2-l-1647">Canêl nach Canoêle.</l>
				<l n="1648" xml:id="chapter-2-l-1648">ûf dem selben castêle</l>
				<l n="1649" xml:id="chapter-2-l-1649">haete er dô sîn selbes wîp,</l>
				<l n="1650" xml:id="chapter-2-l-1650">ein wîp, diu muot unde lîp</l>
				<l n="1651" xml:id="chapter-2-l-1651">mit wîplîcher staete</l>
				<l n="1652" xml:id="chapter-2-l-1652">der werlt gewerldet haete.</l>
				<l n="1653" xml:id="chapter-2-l-1653">der bevalch er sîne vrouwen dô</l>
				<l n="1654" xml:id="chapter-2-l-1654">und schuof ir ir gemach alsô,</l>
				<l n="1655" xml:id="chapter-2-l-1655">als ez ir namen wol gezam.</l>
				<l n="1656" xml:id="chapter-2-l-1656">Nu Rûal wider zem hêrren kam,</l>
				<l n="1657" xml:id="chapter-2-l-1657">do wurden sî zwêne under in zwein</l>
				<l n="1658" xml:id="chapter-2-l-1658">umbe ir angest in ein,</l>
				<l n="1659" xml:id="chapter-2-l-1659">alse ez in dô was gewant.</l>
				<l n="1660" xml:id="chapter-2-l-1660">si sanden über al ir lant</l>
				<l n="1661" xml:id="chapter-2-l-1661">und samenten ir ritterschaft;</l>
				<l n="1662" xml:id="chapter-2-l-1662">alle ir state und alle ir craft</l>
				<l n="1663" xml:id="chapter-2-l-1663">die kêrten sî niwan ze wer.</l>
				<l n="1664" xml:id="chapter-2-l-1664">alsus kâmen sî mit her</l>
				<l n="1665" xml:id="chapter-2-l-1665">Morgâne engegene geriten.</l>
				<l n="1666" xml:id="chapter-2-l-1666">ouch wart ir harte wol gebiten</l>
				<l n="1667" xml:id="chapter-2-l-1667">von Morgâne und von den sînen:</l>
				<l n="1668" xml:id="chapter-2-l-1668">sî enpfiengen Riwalînen</l>
				<l n="1669" xml:id="chapter-2-l-1669">mit einer herten vehte.</l>
				<l n="1670" xml:id="chapter-2-l-1670">hei waz dâ guoter knehte</l>
				<l n="1671" xml:id="chapter-2-l-1671">gevellet unde geveiget wart!</l>
				<l n="1672" xml:id="chapter-2-l-1672">wie lützel der dâ wart gespart!</l>
				<l n="1673" xml:id="chapter-2-l-1673">wie manic man kam dâ ze nôt,</l>
				<l n="1674" xml:id="chapter-2-l-1674">und wie vil maneger lac dâ tôt</l>
				<l n="1675" xml:id="chapter-2-l-1675">und wunt von ietwederm her!</l>
				<l n="1676" xml:id="chapter-2-l-1676">an dirre veigen lantwer</l>
				<l n="1677" xml:id="chapter-2-l-1677">wart der vil clagebaere erslagen,</l>
				<l n="1678" xml:id="chapter-2-l-1678">den al diu werlt wol solte clagen,</l>
				<l n="1679" xml:id="chapter-2-l-1679">ob clegelîchiu swaere</l>
				<l n="1680" xml:id="chapter-2-l-1680">nâch tôde nütze waere.</l>
				<l n="1681" xml:id="chapter-2-l-1681">Canêlengres der guote,</l>
				<l n="1682" xml:id="chapter-2-l-1682">der ritterlîchem muote</l>
				<l n="1683" xml:id="chapter-2-l-1683">noch hêrren tugende an keiner stete</l>
				<l n="1684" xml:id="chapter-2-l-1684">nie vuoz noch halben wanc getete,</l>
				<l n="1685" xml:id="chapter-2-l-1685">der lac dâ jaemerlîchen tôt.</l>
				<l n="1686" xml:id="chapter-2-l-1686">iedoch in aller dirre nôt</l>
				<l n="1687" xml:id="chapter-2-l-1687">kâmen die sînen über in</l>
				<l n="1688" xml:id="chapter-2-l-1688">und brâhten in mit noeten hin.</l>
				<l n="1689" xml:id="chapter-2-l-1689">mit maneger clage vuorten si 'n dan</l>
				<l n="1690" xml:id="chapter-2-l-1690">und bestatten in als einen man,</l>
				<l n="1691" xml:id="chapter-2-l-1691">der minner noch mêre</l>
				<l n="1692" xml:id="chapter-2-l-1692">niwan ir aller êre</l>
				<l n="1693" xml:id="chapter-2-l-1693">mit ime dô vuorte hin ze grabe.</l>
				<l n="1694" xml:id="chapter-2-l-1694">daz ich nu vil von ungehabe</l>
				<l n="1695" xml:id="chapter-2-l-1695">und von ir jâmer sagete,</l>
				<l n="1696" xml:id="chapter-2-l-1696">waz iegelîcher clagete,</l>
				<l n="1697" xml:id="chapter-2-l-1697">waz solte daz? es waere unnôt.</l>
				<l n="1698" xml:id="chapter-2-l-1698">si wâren alle mit im tôt</l>
				<l n="1699" xml:id="chapter-2-l-1699">an êren unde an guote,</l>
				<l n="1700" xml:id="chapter-2-l-1700">an allem dem muote,</l>
				<l n="1701" xml:id="chapter-2-l-1701">der guoten liuten solte geben</l>
				<l n="1702" xml:id="chapter-2-l-1702">saelde und saeleclîchez leben.</l>
				<l n="1703" xml:id="chapter-2-l-1703">Diz ist geschehen, ez muoz nu sîn.</l>
				<l n="1704" xml:id="chapter-2-l-1704">er ist tôt der guote Riwalîn.</l>
				<l n="1705" xml:id="chapter-2-l-1705">dane hoeret nû niht mêre zuo</l>
				<l n="1706" xml:id="chapter-2-l-1706">wan eine, daz man umbe in tuo</l>
				<l n="1707" xml:id="chapter-2-l-1707">als mit rehte umb einen tôten man.</l>
				<l n="1708" xml:id="chapter-2-l-1708">da enist doch nû niht anders an:</l>
				<l n="1709" xml:id="chapter-2-l-1709">man sol und muoz sich sîn bewegen,</l>
				<l n="1710" xml:id="chapter-2-l-1710">und sol sîn got von himele pflegen,</l>
				<l n="1711" xml:id="chapter-2-l-1711">der edeler herzen nie vergaz!</l>
				<l n="1712" xml:id="chapter-2-l-1712">und sul wir sprechen vürbaz,</l>
				<l n="1713" xml:id="chapter-2-l-1713">wie 'z umbe Blanschefliure kam.</l>
				<l n="1714" xml:id="chapter-2-l-1714">dô diu vil schoene vernam</l>
				<l n="1715" xml:id="chapter-2-l-1715">diu clagebaeren maere,</l>
				<l n="1716" xml:id="chapter-2-l-1716">wie dô ir herzen waere,</l>
				<l n="1717" xml:id="chapter-2-l-1717">got hêrre, daz solt dû bewarn,</l>
				<l n="1718" xml:id="chapter-2-l-1718">daz wir daz iemer ervarn!</l>
				<l n="1719" xml:id="chapter-2-l-1719">ich enhân dâ keinen zwîvel an,</l>
				<l n="1720" xml:id="chapter-2-l-1720">gewan ie wîp durch lieben man</l>
				<l n="1721" xml:id="chapter-2-l-1721">tôtlîchen herzesmerzen,</l>
				<l n="1722" xml:id="chapter-2-l-1722">dern waere ouch in ir herzen.</l>
				<l n="1723" xml:id="chapter-2-l-1723">daz was tôtlîches leides vol.</l>
				<l n="1724" xml:id="chapter-2-l-1724">sî bewârte al der werlde wol,</l>
				<l n="1725" xml:id="chapter-2-l-1725">daz ir sîn tôt ze herzen gie.</l>
				<l n="1726" xml:id="chapter-2-l-1726">ir ougen diu enwurden nie</l>
				<l n="1727" xml:id="chapter-2-l-1727">in allem disem leide naz.</l>
				<l n="1728" xml:id="chapter-2-l-1728">jâ got hêrre, wie kam daz,</l>
				<l n="1729" xml:id="chapter-2-l-1729">daz dâ niht wart geweinet?</l>
				<l n="1730" xml:id="chapter-2-l-1730">dâ was ir herze ersteinet.</l>
				<l n="1731" xml:id="chapter-2-l-1731">da enwas niht lebenes inne</l>
				<l n="1732" xml:id="chapter-2-l-1732">niwan diu lebende minne</l>
				<l n="1733" xml:id="chapter-2-l-1733">und daz vil lebelîche leit,</l>
				<l n="1734" xml:id="chapter-2-l-1734">daz lebende ûf ir leben streit.</l>
				<l n="1735" xml:id="chapter-2-l-1735">geclagete s' aber ir hêrren iht</l>
				<l n="1736" xml:id="chapter-2-l-1736">mit clageworten? nein sî niht.</l>
				<l n="1737" xml:id="chapter-2-l-1737">sî erstummete an der stunde,</l>
				<l n="1738" xml:id="chapter-2-l-1738">ir clage starp in ir munde.</l>
				<l n="1739" xml:id="chapter-2-l-1739">ir zunge, ir munt, ir herze, ir sin,</l>
				<l n="1740" xml:id="chapter-2-l-1740">daz was allez dô dâ hin.</l>
				<l n="1741" xml:id="chapter-2-l-1741">diu schoene enclagete dô niemê.</l>
				<l n="1742" xml:id="chapter-2-l-1742">sine sprach dô weder ach noch wê.</l>
				<l n="1743" xml:id="chapter-2-l-1743">si seic et nider unde lac</l>
				<l n="1744" xml:id="chapter-2-l-1744">quelende unz an den vierden tac</l>
				<l n="1745" xml:id="chapter-2-l-1745">erbermeclîcher danne ie wîp;</l>
				<l n="1746" xml:id="chapter-2-l-1746">si want sich unde brach ir lîp</l>
				<l n="1747" xml:id="chapter-2-l-1747">sus unde sô, her unde dar</l>
				<l n="1748" xml:id="chapter-2-l-1748">und treip daz an, biz sî gebar</l>
				<l n="1749" xml:id="chapter-2-l-1749">ein sünelîn mit maneger nôt.</l>
				<l n="1750" xml:id="chapter-2-l-1750">seht, daz genas und lac sî tôt.</l>
				<l n="1751" xml:id="chapter-2-l-1751">Owê der ougenweide,</l>
				<l n="1752" xml:id="chapter-2-l-1752">dâ man nâch leidem leide</l>
				<l n="1753" xml:id="chapter-2-l-1753">mit leiderem leide</l>
				<l n="1754" xml:id="chapter-2-l-1754">siht leider ougenweide!</l>
				<l n="1755" xml:id="chapter-2-l-1755">Der êre an Riwalîne lac,</l>
				<l n="1756" xml:id="chapter-2-l-1756">der er nâch grôzen êren pflac,</l>
				<l n="1757" xml:id="chapter-2-l-1757">die wîle ez got wolte,</l>
				<l n="1758" xml:id="chapter-2-l-1758">daz er ir pflegen solte,</l>
				<l n="1759" xml:id="chapter-2-l-1759">der leit was leider alze grôz</l>
				<l n="1760" xml:id="chapter-2-l-1760">und alles leides übergenôz.</l>
				<l n="1761" xml:id="chapter-2-l-1761">wan al ir trôst und al ir craft,</l>
				<l n="1762" xml:id="chapter-2-l-1762">ir tuon und al ir ritterschaft,</l>
				<l n="1763" xml:id="chapter-2-l-1763">ir êre und al ir werdekeit,</l>
				<l n="1764" xml:id="chapter-2-l-1764">daz allez was dô hin geleit.</l>
				<l n="1765" xml:id="chapter-2-l-1765">sîn tôt was aber wol lobelîch,</l>
				<l n="1766" xml:id="chapter-2-l-1766">der ir ze sêre erbermeclîch.</l>
				<l n="1767" xml:id="chapter-2-l-1767">swie schedelîch diu swaere</l>
				<l n="1768" xml:id="chapter-2-l-1768">liute unde lande waere,</l>
				<l n="1769" xml:id="chapter-2-l-1769">diu von ir hêrren tôde kam,</l>
				<l n="1770" xml:id="chapter-2-l-1770">ezn was doch niht sô clagesam,</l>
				<l n="1771" xml:id="chapter-2-l-1771">sô daz man dise quelende nôt</l>
				<l n="1772" xml:id="chapter-2-l-1772">und den erbermeclîchen tôt</l>
				<l n="1773" xml:id="chapter-2-l-1773">an dem vil süezen wîbe sach.</l>
				<l n="1774" xml:id="chapter-2-l-1774">ir jâmer unde ir ungemach</l>
				<l n="1775" xml:id="chapter-2-l-1775">beclage ein ieclîch saelec man.</l>
				<l n="1776" xml:id="chapter-2-l-1776">und swer von wîbe ie muot gewan</l>
				<l n="1777" xml:id="chapter-2-l-1777">oder iemer wil gewinnen,</l>
				<l n="1778" xml:id="chapter-2-l-1778">der trahte in sînen sinnen,</l>
				<l n="1779" xml:id="chapter-2-l-1779">wie lîhte misselinge</l>
				<l n="1780" xml:id="chapter-2-l-1780">an sus getânem dinge</l>
				<l n="1781" xml:id="chapter-2-l-1781">guoten liuten ûf erstât,</l>
				<l n="1782" xml:id="chapter-2-l-1782">wie lîhte ez in ze leide ergât</l>
				<l n="1783" xml:id="chapter-2-l-1783">an vröuden unde an lîbe,</l>
				<l n="1784" xml:id="chapter-2-l-1784">und sî dem reinen wîbe</l>
				<l n="1785" xml:id="chapter-2-l-1785">genâden wünschende umbe got,</l>
				<l n="1786" xml:id="chapter-2-l-1786">daz sîn güete und sîn gebot</l>
				<l n="1787" xml:id="chapter-2-l-1787">ir helfe, ir trôst geruoche sîn!</l>
				<l n="1788" xml:id="chapter-2-l-1788">und sagen wir umbe daz kindelîn,</l>
				<l n="1789" xml:id="chapter-2-l-1789">daz vater noch muoter haete,</l>
				<l n="1790" xml:id="chapter-2-l-1790">waz got mit deme getaete.</l>
			</div>
			<div n="3" xml:id="chapter-3" type="chapter" data-level="1">
				<head xml:lang="deu-Latn">Rual li Foitenant</head>
				<l n="1791" xml:id="chapter-3-l-1791">Riuwe unde staetiu triuwe</l>
				<l n="1792" xml:id="chapter-3-l-1792">nâch vriundes tôde ie niuwe,</l>
				<l n="1793" xml:id="chapter-3-l-1793">dâ ist der vriunt ie niuwe:</l>
				<l n="1794" xml:id="chapter-3-l-1794">daz ist diu meiste triuwe.</l>
				<l n="1795" xml:id="chapter-3-l-1795">Swer nâch dem vriunde riuwe hât,</l>
				<l n="1796" xml:id="chapter-3-l-1796">nâch tôde triuwe an ime begât,</l>
				<l n="1797" xml:id="chapter-3-l-1797">daz ist vor allem lône,</l>
				<l n="1798" xml:id="chapter-3-l-1798">deist aller triuwe ein crône.</l>
				<l n="1799" xml:id="chapter-3-l-1799">mit der selben crône was</l>
				<l n="1800" xml:id="chapter-3-l-1800">gecroenet dô, als ich ez las,</l>
				<l n="1801" xml:id="chapter-3-l-1801">der marschalc und sîn saelec wîp,</l>
				<l n="1802" xml:id="chapter-3-l-1802">die beide ein triuwe unde ein lîp</l>
				<l n="1803" xml:id="chapter-3-l-1803">got unde der werlde wâren,</l>
				<l n="1804" xml:id="chapter-3-l-1804">des sî guot bilde bâren</l>
				<l n="1805" xml:id="chapter-3-l-1805">beidiu der werlde unde gote,</l>
				<l n="1806" xml:id="chapter-3-l-1806">wan sî wol nach gotes gebote</l>
				<l n="1807" xml:id="chapter-3-l-1807">ganzlîcher triuwe wielten</l>
				<l n="1808" xml:id="chapter-3-l-1808">und ouch die wol behielten</l>
				<l n="1809" xml:id="chapter-3-l-1809">âne alle missewende</l>
				<l n="1810" xml:id="chapter-3-l-1810">unz an ir beider ende.</l>
				<l n="1811" xml:id="chapter-3-l-1811">solt ieman ûf der erden</l>
				<l n="1812" xml:id="chapter-3-l-1812">von triuwen halben werden</l>
				<l n="1813" xml:id="chapter-3-l-1813">künic oder künigîn,</l>
				<l n="1814" xml:id="chapter-3-l-1814">binamen daz möhten sî wol sîn,</l>
				<l n="1815" xml:id="chapter-3-l-1815">als ich iu von in beiden</l>
				<l n="1816" xml:id="chapter-3-l-1816">waerlîche mag bescheiden,</l>
				<l n="1817" xml:id="chapter-3-l-1817">wie er gevuor und sî gewarp.</l>
				<l n="1818" xml:id="chapter-3-l-1818">dô Blanscheflûr, ir vrouwe, erstarp</l>
				<l n="1819" xml:id="chapter-3-l-1819">und Riwalîn begraben was,</l>
				<l n="1820" xml:id="chapter-3-l-1820">des weisen dinc, der dô genas,</l>
				<l n="1821" xml:id="chapter-3-l-1821">das gevuor nâch ungenaden wol</l>
				<l n="1822" xml:id="chapter-3-l-1822">als des, der vürbaz komen sol:</l>
				<l n="1823" xml:id="chapter-3-l-1823">der marschalc und diu marschalkîn</l>
				<l n="1824" xml:id="chapter-3-l-1824">nâmen daz cleine weiselîn</l>
				<l n="1825" xml:id="chapter-3-l-1825">und burgen ez vil tougen</l>
				<l n="1826" xml:id="chapter-3-l-1826">den liuten von den ougen.</l>
				<l n="1827" xml:id="chapter-3-l-1827">si sageten unde hiezen sagen,</l>
				<l n="1828" xml:id="chapter-3-l-1828">ir vrouwe haete ein kint getragen,</l>
				<l n="1829" xml:id="chapter-3-l-1829">daz waere in ir und mit ir tôt.</l>
				<l n="1830" xml:id="chapter-3-l-1830">von der gedrîeten nôt</l>
				<l n="1831" xml:id="chapter-3-l-1831">wart aber des landes clage dô mê;</l>
				<l n="1832" xml:id="chapter-3-l-1832">ir clage wart aber dô mê dan ê:</l>
				<l n="1833" xml:id="chapter-3-l-1833">clage, daz Riwalîn erstarp,</l>
				<l n="1834" xml:id="chapter-3-l-1834">clage, daz Blanscheflûr verdarp,</l>
				<l n="1835" xml:id="chapter-3-l-1835">clage umbe ir beider kindelîn,</l>
				<l n="1836" xml:id="chapter-3-l-1836">an dem ir trôst dô solte sîn,</l>
				<l n="1837" xml:id="chapter-3-l-1837">daz daz verdorben waere.</l>
				<l n="1838" xml:id="chapter-3-l-1838">zuo aller dirre swaere</l>
				<l n="1839" xml:id="chapter-3-l-1839">gieng in diu starke vorhte,</l>
				<l n="1840" xml:id="chapter-3-l-1840">die Morgân an in worhte,</l>
				<l n="1841" xml:id="chapter-3-l-1841">als nâhen alse ir hêrren tôt.</l>
				<l n="1842" xml:id="chapter-3-l-1842">wan diz daz ist diu meiste nôt,</l>
				<l n="1843" xml:id="chapter-3-l-1843">die man zer werlde haben mac:</l>
				<l n="1844" xml:id="chapter-3-l-1844">swâ sô der man naht unde tac</l>
				<l n="1845" xml:id="chapter-3-l-1845">den tôtvînt vor ougen hât,</l>
				<l n="1846" xml:id="chapter-3-l-1846">daz ist diu nôt, diu nâhen gât,</l>
				<l n="1847" xml:id="chapter-3-l-1847">und ist ein lebelîcher tôt.</l>
				<l n="1848" xml:id="chapter-3-l-1848">in aller dirre lebenden nôt</l>
				<l n="1849" xml:id="chapter-3-l-1849">wart Blanscheflûr ze grabe getragen.</l>
				<l n="1850" xml:id="chapter-3-l-1850">michel jâmer unde clagen</l>
				<l n="1851" xml:id="chapter-3-l-1851">daz wart begangen ob ir grabe.</l>
				<l n="1852" xml:id="chapter-3-l-1852">ir muget wol wizzen, ungehabe</l>
				<l n="1853" xml:id="chapter-3-l-1853">der was dâ vil und alze vil.</l>
				<l n="1854" xml:id="chapter-3-l-1854">nune sol ich aber noch enwil</l>
				<l n="1855" xml:id="chapter-3-l-1855">iuwer ôren niht beswaeren</l>
				<l n="1856" xml:id="chapter-3-l-1856">mit z' erbermeclîchen maeren,</l>
				<l n="1857" xml:id="chapter-3-l-1857">wan ez den ôren missehaget,</l>
				<l n="1858" xml:id="chapter-3-l-1858">swâ man von clage ze vil gesaget;</l>
				<l n="1859" xml:id="chapter-3-l-1859">und ist vil lützel iht sô guot,</l>
				<l n="1860" xml:id="chapter-3-l-1860">ez enswache, der 's ze vil getuot.</l>
				<l n="1861" xml:id="chapter-3-l-1861">von diu sô lâzen langez clagen</l>
				<l n="1862" xml:id="chapter-3-l-1862">und vlîzen uns, wie wir gesagen</l>
				<l n="1863" xml:id="chapter-3-l-1863">umbe daz verweisete kint,</l>
				<l n="1864" xml:id="chapter-3-l-1864">von dem diu maere erhaben sint.</l>
				<l n="1865" xml:id="chapter-3-l-1865">Sich treit der werlde sache</l>
				<l n="1866" xml:id="chapter-3-l-1866">vil ofte z' ungemache</l>
				<l n="1867" xml:id="chapter-3-l-1867">und aber von ungemache</l>
				<l n="1868" xml:id="chapter-3-l-1868">wider ze guoter sache.</l>
				<l n="1869" xml:id="chapter-3-l-1869">Reht in den noeten sol der vrome,</l>
				<l n="1870" xml:id="chapter-3-l-1870">ze swelhem ende ez danne kome,</l>
				<l n="1871" xml:id="chapter-3-l-1871">bedenken, wie sîn werde rât.</l>
				<l n="1872" xml:id="chapter-3-l-1872">die wîle und er daz leben hât,</l>
				<l n="1873" xml:id="chapter-3-l-1873">sô sol er mit den lebenden leben,</l>
				<l n="1874" xml:id="chapter-3-l-1874">im selben trôst ze lebene geben.</l>
				<l n="1875" xml:id="chapter-3-l-1875">als tete der marschalc Foitenant.</l>
				<l n="1876" xml:id="chapter-3-l-1876">wan ez ime ze sorgen was gewant,</l>
				<l n="1877" xml:id="chapter-3-l-1877">dô bedâhte er mitten in der nôt</l>
				<l n="1878" xml:id="chapter-3-l-1878">des landes schaden, sîn selbes tôt.</l>
				<l n="1879" xml:id="chapter-3-l-1879">wan ime diu wer niht tohte</l>
				<l n="1880" xml:id="chapter-3-l-1880">noch sich mit wer enmohte</l>
				<l n="1881" xml:id="chapter-3-l-1881">wider den vînt gevristen,</l>
				<l n="1882" xml:id="chapter-3-l-1882">dô vriste er sich mit listen.</l>
				<l n="1883" xml:id="chapter-3-l-1883">er sprach die hêrren al zehant</l>
				<l n="1884" xml:id="chapter-3-l-1884">über allez sînes hêrren lant</l>
				<l n="1885" xml:id="chapter-3-l-1885">und brâhte sî ze suone.</l>
				<l n="1886" xml:id="chapter-3-l-1886">wan in was niht ze tuone</l>
				<l n="1887" xml:id="chapter-3-l-1887">wan vlêhen unde sich ergeben.</l>
				<l n="1888" xml:id="chapter-3-l-1888">sie ergâben guot unde leben</l>
				<l n="1889" xml:id="chapter-3-l-1889">an Morgânes hulde.</l>
				<l n="1890" xml:id="chapter-3-l-1890">die hazlîchen schulde</l>
				<l n="1891" xml:id="chapter-3-l-1891">under Morgâne und under in</l>
				<l n="1892" xml:id="chapter-3-l-1892">die legeten sî mit listen hin</l>
				<l n="1893" xml:id="chapter-3-l-1893">und nerten ir liut unde ir lant.</l>
				<l n="1894" xml:id="chapter-3-l-1894">Der getriuwe marschalc Foitenant</l>
				<l n="1895" xml:id="chapter-3-l-1895">vuor heim und sprach sîn saelic wîp</l>
				<l n="1896" xml:id="chapter-3-l-1896">und bevalch ir verre und an den lîp,</l>
				<l n="1897" xml:id="chapter-3-l-1897">daz sî sich in leite</l>
				<l n="1898" xml:id="chapter-3-l-1898">nâch der gewonheite,</l>
				<l n="1899" xml:id="chapter-3-l-1899">als ein wîp kindes inne lît,</l>
				<l n="1900" xml:id="chapter-3-l-1900">und daz sî nâch der selben zît</l>
				<l n="1901" xml:id="chapter-3-l-1901">jaehe unde jehende waere,</l>
				<l n="1902" xml:id="chapter-3-l-1902">daz sî daz kint gebaere,</l>
				<l n="1903" xml:id="chapter-3-l-1903">daz ir junchêrre solte sîn.</l>
				<l n="1904" xml:id="chapter-3-l-1904">diu saelege marschalkîn,</l>
				<l n="1905" xml:id="chapter-3-l-1905">diu guote, diu staete,</l>
				<l n="1906" xml:id="chapter-3-l-1906">diu reine Floraete,</l>
				<l n="1907" xml:id="chapter-3-l-1907">diu wîbes êre ein spiegelglas</l>
				<l n="1908" xml:id="chapter-3-l-1908">und rehter güete ein gimme was,</l>
				<l n="1909" xml:id="chapter-3-l-1909">diu was des lîhte gemant,</l>
				<l n="1910" xml:id="chapter-3-l-1910">daz ir doch z' êren was gewant.</l>
				<l n="1911" xml:id="chapter-3-l-1911">sie stalte ir muot und al ir lîp</l>
				<l n="1912" xml:id="chapter-3-l-1912">ze clage und rehte alse ein wîp,</l>
				<l n="1913" xml:id="chapter-3-l-1913">diu eines kindes sol genesen.</l>
				<l n="1914" xml:id="chapter-3-l-1914">si hiez ir kamere unde ir wesen</l>
				<l n="1915" xml:id="chapter-3-l-1915">stellen unde machen</l>
				<l n="1916" xml:id="chapter-3-l-1916">ze heinlîchen sachen.</l>
				<l n="1917" xml:id="chapter-3-l-1917">und wande s' ouch erkande wol,</l>
				<l n="1918" xml:id="chapter-3-l-1918">wie man hie zuo gebâren sol,</l>
				<l n="1919" xml:id="chapter-3-l-1919">dô nam si 'r willeclage hier abe.</l>
				<l n="1920" xml:id="chapter-3-l-1920">si gelîchsente grôz ungehabe</l>
				<l n="1921" xml:id="chapter-3-l-1921">an muote unde an lîbe</l>
				<l n="1922" xml:id="chapter-3-l-1922">gelîch einem wîbe,</l>
				<l n="1923" xml:id="chapter-3-l-1923">diu ze solhen noeten gât,</l>
				<l n="1924" xml:id="chapter-3-l-1924">diu al ir dinc gestellet hât</l>
				<l n="1925" xml:id="chapter-3-l-1925">ze sus getâner arbeit.</l>
				<l n="1926" xml:id="chapter-3-l-1926">sus wart daz kint zuo z' ir geleit</l>
				<l n="1927" xml:id="chapter-3-l-1927">vil tougenlîche unde alsô,</l>
				<l n="1928" xml:id="chapter-3-l-1928">daz ez vil lützel ieman dô</l>
				<l n="1929" xml:id="chapter-3-l-1929">âne eine ir ammen bevant.</l>
				<l n="1930" xml:id="chapter-3-l-1930">hie wart ein maere sâ zehant,</l>
				<l n="1931" xml:id="chapter-3-l-1931">diu guote marschalkinne</l>
				<l n="1932" xml:id="chapter-3-l-1932">laege eines sunes inne.</l>
				<l n="1933" xml:id="chapter-3-l-1933">ez was ouch wâr, sie tete alsô:</l>
				<l n="1934" xml:id="chapter-3-l-1934">si lag des sunes inne dô,</l>
				<l n="1935" xml:id="chapter-3-l-1935">der ir sunlîcher triuwe pflac</l>
				<l n="1936" xml:id="chapter-3-l-1936">unz an ir beider endetac.</l>
				<l n="1937" xml:id="chapter-3-l-1937">daz selbe süeze kint truoc ir</l>
				<l n="1938" xml:id="chapter-3-l-1938">als süezelîche kindes gir,</l>
				<l n="1939" xml:id="chapter-3-l-1939">als ein kint sîner muoter sol.</l>
				<l n="1940" xml:id="chapter-3-l-1940">und was daz billîch unde wol.</l>
				<l n="1941" xml:id="chapter-3-l-1941">si leite ouch allen ir sin</l>
				<l n="1942" xml:id="chapter-3-l-1942">mit muoterlîcher liebe an in</l>
				<l n="1943" xml:id="chapter-3-l-1943">und was des alsô staete,</l>
				<l n="1944" xml:id="chapter-3-l-1944">als ob sî 'n selbe ie haete</l>
				<l n="1945" xml:id="chapter-3-l-1945">under ir brüsten getragen.</l>
				<l n="1946" xml:id="chapter-3-l-1946">als wir daz maere hoeren sagen,</l>
				<l n="1947" xml:id="chapter-3-l-1947">sone geschach ez weder sît noch ê,</l>
				<l n="1948" xml:id="chapter-3-l-1948">daz ein man unde ein wîp ie mê</l>
				<l n="1949" xml:id="chapter-3-l-1949">mit solher liebe ir hêrren zugen.</l>
				<l n="1950" xml:id="chapter-3-l-1950">als wir her nâch erkennen mugen</l>
				<l n="1951" xml:id="chapter-3-l-1951">an disem selben maere,</l>
				<l n="1952" xml:id="chapter-3-l-1952">wie veterlîche swaere</l>
				<l n="1953" xml:id="chapter-3-l-1953">und wie vil manege arbeit</l>
				<l n="1954" xml:id="chapter-3-l-1954">der getriuwe marschalc durch in leit.</l>
				<l n="1955" xml:id="chapter-3-l-1955">Nu daz diu guote marschalkîn</l>
				<l n="1956" xml:id="chapter-3-l-1956">der noete genesen solte sîn</l>
				<l n="1957" xml:id="chapter-3-l-1957">und nâch ir sehs wochen,</l>
				<l n="1958" xml:id="chapter-3-l-1958">als den vrouwen ist besprochen,</l>
				<l n="1959" xml:id="chapter-3-l-1959">des suns ze kirchen solte gân,</l>
				<l n="1960" xml:id="chapter-3-l-1960">von dem ich her gesaget hân,</l>
				<l n="1961" xml:id="chapter-3-l-1961">si selbe in an ir arm nam</l>
				<l n="1962" xml:id="chapter-3-l-1962">und truog in suoze, als ir gezam,</l>
				<l n="1963" xml:id="chapter-3-l-1963">mit ir zem gotes hûse alsô.</l>
				<l n="1964" xml:id="chapter-3-l-1964">und als si ir înleite dô</l>
				<l n="1965" xml:id="chapter-3-l-1965">gotelîche haete enpfangen</l>
				<l n="1966" xml:id="chapter-3-l-1966">und was von opfer gangen</l>
				<l n="1967" xml:id="chapter-3-l-1967">mit schoenem ingesinde,</l>
				<l n="1968" xml:id="chapter-3-l-1968">dô was dem cleinen kinde</l>
				<l n="1969" xml:id="chapter-3-l-1969">der heilege touf bereit,</l>
				<l n="1970" xml:id="chapter-3-l-1970">durch daz ez sîne cristenheit</l>
				<l n="1971" xml:id="chapter-3-l-1971">in gotes namen enpfienge,</l>
				<l n="1972" xml:id="chapter-3-l-1972">swie 'z ime dar nâch ergienge,</l>
				<l n="1973" xml:id="chapter-3-l-1973">daz ez doch cristen waere.</l>
				<l n="1974" xml:id="chapter-3-l-1974">nu daz sîn toufaere</l>
				<l n="1975" xml:id="chapter-3-l-1975">alles sînes dinges was bereit,</l>
				<l n="1976" xml:id="chapter-3-l-1976">nâch touflîcher gewonheit</l>
				<l n="1977" xml:id="chapter-3-l-1977">er vrâgete umb daz kindelîn,</l>
				<l n="1978" xml:id="chapter-3-l-1978">wie sîn name solte sîn.</l>
				<l n="1979" xml:id="chapter-3-l-1979">diu höfsche marschalkîn gie dan</l>
				<l n="1980" xml:id="chapter-3-l-1980">und sprach vil tougenlîche ir man</l>
				<l n="1981" xml:id="chapter-3-l-1981">und vrâgete in, wie er wolte,</l>
				<l n="1982" xml:id="chapter-3-l-1982">daz man ez nennen solte.</l>
				<l n="1983" xml:id="chapter-3-l-1983">der marschalc der sweic lange.</l>
				<l n="1984" xml:id="chapter-3-l-1984">er trahte ange und ange,</l>
				<l n="1985" xml:id="chapter-3-l-1985">waz namen ime gebaere</l>
				<l n="1986" xml:id="chapter-3-l-1986">nâch sînen dingen waere.</l>
				<l n="1987" xml:id="chapter-3-l-1987">hier under sô betrahte er</l>
				<l n="1988" xml:id="chapter-3-l-1988">des kindes dinc von ende her,</l>
				<l n="1989" xml:id="chapter-3-l-1989">rehte alse er haete vernomen,</l>
				<l n="1990" xml:id="chapter-3-l-1990">wie sîn dinc allez dar was komen:</l>
				<l n="1991" xml:id="chapter-3-l-1991">'seht' sprach er 'vrouwe, als ich vernam</l>
				<l n="1992" xml:id="chapter-3-l-1992">von sînem vater, wie 'z dem kam</l>
				<l n="1993" xml:id="chapter-3-l-1993">umbe sîne Blanschefliure,</l>
				<l n="1994" xml:id="chapter-3-l-1994">mit wie vil maneger triure</l>
				<l n="1995" xml:id="chapter-3-l-1995">ir gernder wille an ime ergie,</l>
				<l n="1996" xml:id="chapter-3-l-1996">wie sî diz kint mit triure enpfie,</l>
				<l n="1997" xml:id="chapter-3-l-1997">mit welher triure sî 'z gewan,</l>
				<l n="1998" xml:id="chapter-3-l-1998">sô nenne wir in Tristan.'</l>
				<l n="1999" xml:id="chapter-3-l-1999">nu heizet triste triure,</l>
				<l n="2000" xml:id="chapter-3-l-2000">und von der âventiure</l>
				<l n="2001" xml:id="chapter-3-l-2001">sô wart daz kint Tristan genant,</l>
				<l n="2002" xml:id="chapter-3-l-2002">Tristan getoufet al zehant.</l>
				<l n="2003" xml:id="chapter-3-l-2003">von triste Tristan was sîn nam.</l>
				<l n="2004" xml:id="chapter-3-l-2004">der name was ime gevallesam</l>
				<l n="2005" xml:id="chapter-3-l-2005">und alle wîs gebaere.</l>
				<l n="2006" xml:id="chapter-3-l-2006">daz kiesen an dem maere.</l>
				<l n="2007" xml:id="chapter-3-l-2007">sehen wir trûreclîch ez was,</l>
				<l n="2008" xml:id="chapter-3-l-2008">dâ sîn sîn muoter genas.</l>
				<l n="2009" xml:id="chapter-3-l-2009">sehen wie vruo im arbeit</l>
				<l n="2010" xml:id="chapter-3-l-2010">und nôt ze rucke wart geleit.</l>
				<l n="2011" xml:id="chapter-3-l-2011">sehen wie trûreclîch ein leben</l>
				<l n="2012" xml:id="chapter-3-l-2012">ime ze lebene wart gegeben.</l>
				<l n="2013" xml:id="chapter-3-l-2013">sehen an den trûreclîchen tôt,</l>
				<l n="2014" xml:id="chapter-3-l-2014">der alle sîne herzenôt</l>
				<l n="2015" xml:id="chapter-3-l-2015">mit einem ende beslôz</l>
				<l n="2016" xml:id="chapter-3-l-2016">daz alles tôdes übergenôz</l>
				<l n="2017" xml:id="chapter-3-l-2017">und aller triure ein galle was.</l>
				<l n="2018" xml:id="chapter-3-l-2018">diz maere, der daz ie gelas,</l>
				<l n="2019" xml:id="chapter-3-l-2019">der erkennet sich wol, daz der nam</l>
				<l n="2020" xml:id="chapter-3-l-2020">dem lebene was gehellesam.</l>
				<l n="2021" xml:id="chapter-3-l-2021">er was reht alse er hiez ein man</l>
				<l n="2022" xml:id="chapter-3-l-2022">und hiez reht alse er was: Tristan.</l>
				<l n="2023" xml:id="chapter-3-l-2023">und swer nu gerne haete erkant,</l>
				<l n="2024" xml:id="chapter-3-l-2024">durch welhe liste Foitenant</l>
				<l n="2025" xml:id="chapter-3-l-2025">daz hieze sagen ze maere,</l>
				<l n="2026" xml:id="chapter-3-l-2026">daz Tristan daz kint waere</l>
				<l n="2027" xml:id="chapter-3-l-2027">von der gebürteclîchen nôt</l>
				<l n="2028" xml:id="chapter-3-l-2028">in sîner tôten muoter tôt,</l>
				<l n="2029" xml:id="chapter-3-l-2029">den suln wir ez wizzen lân:</l>
				<l n="2030" xml:id="chapter-3-l-2030">ez wart durch triuwe getân.</l>
				<l n="2031" xml:id="chapter-3-l-2031">der getriuwe tete ez umbe daz:</l>
				<l n="2032" xml:id="chapter-3-l-2032">er vorhte Morgânes haz.</l>
				<l n="2033" xml:id="chapter-3-l-2033">ob er daz kint dâ wiste,</l>
				<l n="2034" xml:id="chapter-3-l-2034">daz er ez sô mit liste</l>
				<l n="2035" xml:id="chapter-3-l-2035">sô mit gewalt verdarpte,</l>
				<l n="2036" xml:id="chapter-3-l-2036">daz lant an ime entarpte.</l>
				<l n="2037" xml:id="chapter-3-l-2037">durch daz nam der getriuwe man</l>
				<l n="2038" xml:id="chapter-3-l-2038">ze kinde sich den weisen an</l>
				<l n="2039" xml:id="chapter-3-l-2039">und zôch ez alsô schône,</l>
				<l n="2040" xml:id="chapter-3-l-2040">daz ime diu werlt ze lône</l>
				<l n="2041" xml:id="chapter-3-l-2041">des gotes genâden wünschen sol.</l>
				<l n="2042" xml:id="chapter-3-l-2042">daz verdiente er an dem weisen wol.</l>
				<l n="2043" xml:id="chapter-3-l-2043">Nu daz daz kint getoufet wart,</l>
				<l n="2044" xml:id="chapter-3-l-2044">nâch cristenlîchem site bewart,</l>
				<l n="2045" xml:id="chapter-3-l-2045">diu tugende rîche marschalkîn</l>
				<l n="2046" xml:id="chapter-3-l-2046">nam aber ir liebez kindelîn</l>
				<l n="2047" xml:id="chapter-3-l-2047">in ir vil heinlîche pflege.</l>
				<l n="2048" xml:id="chapter-3-l-2048">si wolte wizzen alle wege</l>
				<l n="2049" xml:id="chapter-3-l-2049">und sehen, ob ime sîn sache</l>
				<l n="2050" xml:id="chapter-3-l-2050">stüende ze gemache.</l>
				<l n="2051" xml:id="chapter-3-l-2051">sîn süeziu muoter leite an in</l>
				<l n="2052" xml:id="chapter-3-l-2052">mit alsô süezem vlîze ir sin,</l>
				<l n="2053" xml:id="chapter-3-l-2053">daz s' ime des niht engunde,</l>
				<l n="2054" xml:id="chapter-3-l-2054">daz er ze keiner stunde</l>
				<l n="2055" xml:id="chapter-3-l-2055">unsanfte nider getraete.</l>
				<l n="2056" xml:id="chapter-3-l-2056">Nu sî daz mit im haete</l>
				<l n="2057" xml:id="chapter-3-l-2057">getriben unz an sîn sibende jâr,</l>
				<l n="2058" xml:id="chapter-3-l-2058">daz er wol rede und ouch gebâr</l>
				<l n="2059" xml:id="chapter-3-l-2059">vernemen kunde und ouch vernam,</l>
				<l n="2060" xml:id="chapter-3-l-2060">sîn vater der marschalc in dô nam</l>
				<l n="2061" xml:id="chapter-3-l-2061">und bevalch in einem wîsen man.</l>
				<l n="2062" xml:id="chapter-3-l-2062">mit dem sante er in iesâ dan</l>
				<l n="2063" xml:id="chapter-3-l-2063">durch vremede sprâche in vremediu lant.</l>
				<l n="2064" xml:id="chapter-3-l-2064">und daz er aber al zehant</l>
				<l n="2065" xml:id="chapter-3-l-2065">der buoche lêre an vienge</l>
				<l n="2066" xml:id="chapter-3-l-2066">und den ouch mite gienge</l>
				<l n="2067" xml:id="chapter-3-l-2067">von aller slahte lêre.</l>
				<l n="2068" xml:id="chapter-3-l-2068">daz was sîn erstiu kêre</l>
				<l n="2069" xml:id="chapter-3-l-2069">ûz sîner vrîheite.</l>
				<l n="2070" xml:id="chapter-3-l-2070">dô trat er in daz geleite</l>
				<l n="2071" xml:id="chapter-3-l-2071">betwungenlîcher sorgen,</l>
				<l n="2072" xml:id="chapter-3-l-2072">die ime dâ vor verborgen</l>
				<l n="2073" xml:id="chapter-3-l-2073">und vor behalten wâren.</l>
				<l n="2074" xml:id="chapter-3-l-2074">in den ûf blüenden jâren,</l>
				<l n="2075" xml:id="chapter-3-l-2075">dô al sîn wunne solte enstân,</l>
				<l n="2076" xml:id="chapter-3-l-2076">dô er mit vröuden solte gân</l>
				<l n="2077" xml:id="chapter-3-l-2077">in sînes lebenes begin,</l>
				<l n="2078" xml:id="chapter-3-l-2078">dô was sîn beste leben hin.</l>
				<l n="2079" xml:id="chapter-3-l-2079">dô er mit vröuden blüen began,</l>
				<l n="2080" xml:id="chapter-3-l-2080">dô viel der sorgen rîfe in an,</l>
				<l n="2081" xml:id="chapter-3-l-2081">der maneger jugent schaden tuot,</l>
				<l n="2082" xml:id="chapter-3-l-2082">und darte im sîner vröuden bluot.</l>
				<l n="2083" xml:id="chapter-3-l-2083">in sîner êrsten vrîheit</l>
				<l n="2084" xml:id="chapter-3-l-2084">wart al sîn vrîheit hin geleit.</l>
				<l n="2085" xml:id="chapter-3-l-2085">der buoche lêre und ir getwanc</l>
				<l n="2086" xml:id="chapter-3-l-2086">was sîner sorgen anevanc.</l>
				<l n="2087" xml:id="chapter-3-l-2087">und iedoch dô er ir began,</l>
				<l n="2088" xml:id="chapter-3-l-2088">dô leite er sînen sin dar an</l>
				<l n="2089" xml:id="chapter-3-l-2089">und sînen vlîz sô sêre,</l>
				<l n="2090" xml:id="chapter-3-l-2090">daz er der buoche mêre</l>
				<l n="2091" xml:id="chapter-3-l-2091">gelernete in sô kurzer zît</l>
				<l n="2092" xml:id="chapter-3-l-2092">danne ie kein kint ê oder sît.</l>
				<l n="2093" xml:id="chapter-3-l-2093">Under disen zwein lernungen</l>
				<l n="2094" xml:id="chapter-3-l-2094">der buoche unde der zungen</l>
				<l n="2095" xml:id="chapter-3-l-2095">sô vertete er sîner stunde vil</l>
				<l n="2096" xml:id="chapter-3-l-2096">an iegelîchem seitspil.</l>
				<l n="2097" xml:id="chapter-3-l-2097">dâ kêrte er spâte unde vruo</l>
				<l n="2098" xml:id="chapter-3-l-2098">sîn emezekeit sô sêre zuo,</l>
				<l n="2099" xml:id="chapter-3-l-2099">biz er es wunder kunde.</l>
				<l n="2100" xml:id="chapter-3-l-2100">er lernete alle stunde</l>
				<l n="2101" xml:id="chapter-3-l-2101">hiute diz, morgen daz,</l>
				<l n="2102" xml:id="chapter-3-l-2102">hiure wol, ze jâre baz.</l>
				<l n="2103" xml:id="chapter-3-l-2103">über diz allez lernet er</l>
				<l n="2104" xml:id="chapter-3-l-2104">mit dem schilte und mit dem sper</l>
				<l n="2105" xml:id="chapter-3-l-2105">behendeclîche rîten,</l>
				<l n="2106" xml:id="chapter-3-l-2106">daz ors ze beiden sîten</l>
				<l n="2107" xml:id="chapter-3-l-2107">bescheidenlîche rüeren,</l>
				<l n="2108" xml:id="chapter-3-l-2108">von sprunge ez vreche vüeren,</l>
				<l n="2109" xml:id="chapter-3-l-2109">turnieren und leisieren,</l>
				<l n="2110" xml:id="chapter-3-l-2110">mit schenkeln sambelieren</l>
				<l n="2111" xml:id="chapter-3-l-2111">rehte und nâch ritterlîchem site.</l>
				<l n="2112" xml:id="chapter-3-l-2112">hie bankete er sich ofte mite.</l>
				<l n="2113" xml:id="chapter-3-l-2113">wol schirmen, starke ringen,</l>
				<l n="2114" xml:id="chapter-3-l-2114">wol loufen, sêre springen,</l>
				<l n="2115" xml:id="chapter-3-l-2115">dar zuo schiezen den schaft,</l>
				<l n="2116" xml:id="chapter-3-l-2116">daz tete er wol nâch sîner craft.</l>
				<l n="2117" xml:id="chapter-3-l-2117">ouch hoere wir diz maere sagen,</l>
				<l n="2118" xml:id="chapter-3-l-2118">ezn gelernete birsen unde jagen</l>
				<l n="2119" xml:id="chapter-3-l-2119">nie kein man sô wol sô er,</l>
				<l n="2120" xml:id="chapter-3-l-2120">ez waere dirre oder der.</l>
				<l n="2121" xml:id="chapter-3-l-2121">aller hande hovespil</l>
				<l n="2122" xml:id="chapter-3-l-2122">diu tete er wol und kunde ir vil.</l>
				<l n="2123" xml:id="chapter-3-l-2123">ouch was er an dem lîbe,</l>
				<l n="2124" xml:id="chapter-3-l-2124">daz jungelinc von wîbe</l>
				<l n="2125" xml:id="chapter-3-l-2125">nie saeleclîcher wart geborn.</l>
				<l n="2126" xml:id="chapter-3-l-2126">sîn dinc was allez ûz erkorn</l>
				<l n="2127" xml:id="chapter-3-l-2127">beide an dem muote und an den siten.</l>
				<l n="2128" xml:id="chapter-3-l-2128">nu was aber diu saelde undersniten</l>
				<l n="2129" xml:id="chapter-3-l-2129">mit werndem schaden, als ich ez las,</l>
				<l n="2130" xml:id="chapter-3-l-2130">wan er leider arbeitsaelic was.</l>
				<l n="2131" xml:id="chapter-3-l-2131">Nu sîn vierzehende jâr vür kam,</l>
				<l n="2132" xml:id="chapter-3-l-2132">der marschalc in hin heim dô nam</l>
				<l n="2133" xml:id="chapter-3-l-2133">und hiez in z' allen zîten</l>
				<l n="2134" xml:id="chapter-3-l-2134">varn unde rîten,</l>
				<l n="2135" xml:id="chapter-3-l-2135">erkunnen liute unde lant,</l>
				<l n="2136" xml:id="chapter-3-l-2136">durch daz im rehte würde erkant,</l>
				<l n="2137" xml:id="chapter-3-l-2137">wie des landes site waere.</l>
				<l n="2138" xml:id="chapter-3-l-2138">diz tete der lobebaere</l>
				<l n="2139" xml:id="chapter-3-l-2139">sô lobelîchen unde alsô,</l>
				<l n="2140" xml:id="chapter-3-l-2140">daz in den zîten unde dô</l>
				<l n="2141" xml:id="chapter-3-l-2141">in allem dem rîche</l>
				<l n="2142" xml:id="chapter-3-l-2142">nie kint sô tugentlîche</l>
				<l n="2143" xml:id="chapter-3-l-2143">gelebete alse Tristan.</l>
				<l n="2144" xml:id="chapter-3-l-2144">al diu werlt diu truog in an</l>
				<l n="2145" xml:id="chapter-3-l-2145">vriundes ouge und holden muot,</l>
				<l n="2146" xml:id="chapter-3-l-2146">als man dem billîche tuot</l>
				<l n="2147" xml:id="chapter-3-l-2147">des muot niwan ze tugende stât,</l>
				<l n="2148" xml:id="chapter-3-l-2148">der alle untugende unmaere hât.</l>
			</div>
			<div n="4" xml:id="chapter-4" type="chapter" data-level="1">
				<head xml:lang="deu-Latn">Die Entführung</head>
				<l n="2149" xml:id="chapter-4-l-2149">In den zîten unde dô</l>
				<l n="2150" xml:id="chapter-4-l-2150">kam ez von âventiure alsô,</l>
				<l n="2151" xml:id="chapter-4-l-2151">daz von Norwaege über sê</l>
				<l n="2152" xml:id="chapter-4-l-2152">ein koufschif unde dekeinez mê</l>
				<l n="2153" xml:id="chapter-4-l-2153">in daz lant ze Parmenîe kam</l>
				<l n="2154" xml:id="chapter-4-l-2154">und sîn gelende dâ genam</l>
				<l n="2155" xml:id="chapter-4-l-2155">und ûz gestiez ze Canoêl</l>
				<l n="2156" xml:id="chapter-4-l-2156">vür daz selbe castêl,</l>
				<l n="2157" xml:id="chapter-4-l-2157">dâ der marschalc ze staete</l>
				<l n="2158" xml:id="chapter-4-l-2158">sîn wesen ûfe haete</l>
				<l n="2159" xml:id="chapter-4-l-2159">und sîn junchêrre Tristan.</l>
				<l n="2160" xml:id="chapter-4-l-2160">nu daz die vremeden koufman</l>
				<l n="2161" xml:id="chapter-4-l-2161">ir market haeten ûz geleit,</l>
				<l n="2162" xml:id="chapter-4-l-2162">vil schiere wart ze hove geseit,</l>
				<l n="2163" xml:id="chapter-4-l-2163">waz dâ koufrâtes waere.</l>
				<l n="2164" xml:id="chapter-4-l-2164">hier under kâmen maere</l>
				<l n="2165" xml:id="chapter-4-l-2165">Tristande z' unheile:</l>
				<l n="2166" xml:id="chapter-4-l-2166">dâ waeren valken veile</l>
				<l n="2167" xml:id="chapter-4-l-2167">und ander schoene vederspil.</l>
				<l n="2168" xml:id="chapter-4-l-2168">und wart des maeres alsô vil,</l>
				<l n="2169" xml:id="chapter-4-l-2169">biz zwei des marschalkes kint</l>
				<l n="2170" xml:id="chapter-4-l-2170">( wan kint der dinge vlîzec sint)</l>
				<l n="2171" xml:id="chapter-4-l-2171">under in zwein wurden in ein,</l>
				<l n="2172" xml:id="chapter-4-l-2172">daz sî Tristanden zuo z' in zwein,</l>
				<l n="2173" xml:id="chapter-4-l-2173">ir wânbruoder, nâmen</l>
				<l n="2174" xml:id="chapter-4-l-2174">und an ir vater kâmen</l>
				<l n="2175" xml:id="chapter-4-l-2175">und bâten den bihanden,</l>
				<l n="2176" xml:id="chapter-4-l-2176">daz er in durch Tristanden</l>
				<l n="2177" xml:id="chapter-4-l-2177">der valken koufen hieze.</l>
				<l n="2178" xml:id="chapter-4-l-2178">der edele Rûal lieze</l>
				<l n="2179" xml:id="chapter-4-l-2179">und haete ez nôte verlân,</l>
				<l n="2180" xml:id="chapter-4-l-2180">ez enmüese allez vür sich gân,</l>
				<l n="2181" xml:id="chapter-4-l-2181">des sîn vriunt Tristan baete,</l>
				<l n="2182" xml:id="chapter-4-l-2182">wan er in werder haete</l>
				<l n="2183" xml:id="chapter-4-l-2183">und bôt ez baz im einem</l>
				<l n="2184" xml:id="chapter-4-l-2184">dan aller der dekeinem</l>
				<l n="2185" xml:id="chapter-4-l-2185">von lande oder von gesinde.</l>
				<l n="2186" xml:id="chapter-4-l-2186">sîner eigenen kinde</l>
				<l n="2187" xml:id="chapter-4-l-2187">was er sô vlîzec niht sô sîn.</l>
				<l n="2188" xml:id="chapter-4-l-2188">dar an tete er der werlde schîn,</l>
				<l n="2189" xml:id="chapter-4-l-2189">wie vollekomener triuwe er pflac,</l>
				<l n="2190" xml:id="chapter-4-l-2190">waz tugende und êren an im lac.</l>
				<l n="2191" xml:id="chapter-4-l-2191">Er stuont ûf unde nam zehant</l>
				<l n="2192" xml:id="chapter-4-l-2192">sînen sun Tristanden an die hant</l>
				<l n="2193" xml:id="chapter-4-l-2193">nâch vil vaterlîchem site.</l>
				<l n="2194" xml:id="chapter-4-l-2194">sîn ander süne giengen mite</l>
				<l n="2195" xml:id="chapter-4-l-2195">und dar zuo hovegesindes vil,</l>
				<l n="2196" xml:id="chapter-4-l-2196">die sô durch ernest sô durch spil</l>
				<l n="2197" xml:id="chapter-4-l-2197">in volgeten unz an den kiel.</l>
				<l n="2198" xml:id="chapter-4-l-2198">und swaz ieman dâ geviel,</l>
				<l n="2199" xml:id="chapter-4-l-2199">dâ in sîn wille zuo getruoc,</l>
				<l n="2200" xml:id="chapter-4-l-2200">des vant er umbe kouf genuoc.</l>
				<l n="2201" xml:id="chapter-4-l-2201">kleinoede, sîden, edele wât:</l>
				<l n="2202" xml:id="chapter-4-l-2202">des was dâ rât über rât.</l>
				<l n="2203" xml:id="chapter-4-l-2203">ouch was dâ schoene vederspil,</l>
				<l n="2204" xml:id="chapter-4-l-2204">valken pilgerîne vil,</l>
				<l n="2205" xml:id="chapter-4-l-2205">smirlîne und sperwaere,</l>
				<l n="2206" xml:id="chapter-4-l-2206">habeche mûzaere</l>
				<l n="2207" xml:id="chapter-4-l-2207">und ouch in rôten vederen:</l>
				<l n="2208" xml:id="chapter-4-l-2208">von disen ietwederen</l>
				<l n="2209" xml:id="chapter-4-l-2209">vant man vollen market dâ.</l>
				<l n="2210" xml:id="chapter-4-l-2210">Tristande hiez man koufen sâ</l>
				<l n="2211" xml:id="chapter-4-l-2211">valken unde smirlîn.</l>
				<l n="2212" xml:id="chapter-4-l-2212">die sîne bruoder solten sîn,</l>
				<l n="2213" xml:id="chapter-4-l-2213">den wart ouch dâ gekouft durch in.</l>
				<l n="2214" xml:id="chapter-4-l-2214">man gewan in allen drin,</l>
				<l n="2215" xml:id="chapter-4-l-2215">swes iegelîcher gerte.</l>
				<l n="2216" xml:id="chapter-4-l-2216">Nu man sî dô gewerte</l>
				<l n="2217" xml:id="chapter-4-l-2217">alles, des sî wolten,</l>
				<l n="2218" xml:id="chapter-4-l-2218">und dannen kêren solten,</l>
				<l n="2219" xml:id="chapter-4-l-2219">von âventiure ez dô geschach,</l>
				<l n="2220" xml:id="chapter-4-l-2220">daz Tristan in dem schiffe ersach</l>
				<l n="2221" xml:id="chapter-4-l-2221">ein schâchzabel hangen,</l>
				<l n="2222" xml:id="chapter-4-l-2222">an brete und an den spangen</l>
				<l n="2223" xml:id="chapter-4-l-2223">vil schône und wol gezieret,</l>
				<l n="2224" xml:id="chapter-4-l-2224">ze wunsche gefeitieret.</l>
				<l n="2225" xml:id="chapter-4-l-2225">dâ bî hienc ein gesteine</l>
				<l n="2226" xml:id="chapter-4-l-2226">von edelem helfenbeine</l>
				<l n="2227" xml:id="chapter-4-l-2227">ergraben wol meisterlîche.</l>
				<l n="2228" xml:id="chapter-4-l-2228">Tristan der tugende rîche</l>
				<l n="2229" xml:id="chapter-4-l-2229">der sach ez vlîzeclîchen an.</l>
				<l n="2230" xml:id="chapter-4-l-2230">'ei' sprach er 'edelen koufman,</l>
				<l n="2231" xml:id="chapter-4-l-2231">sô helfe iu got! und kunnet ir</l>
				<l n="2232" xml:id="chapter-4-l-2232">schâchzabelspil? daz saget mir!'</l>
				<l n="2233" xml:id="chapter-4-l-2233">und sprach daz in ir zungen.</l>
				<l n="2234" xml:id="chapter-4-l-2234">nu sâhen sî den jungen</l>
				<l n="2235" xml:id="chapter-4-l-2235">aber noch vlîzeclîcher an,</l>
				<l n="2236" xml:id="chapter-4-l-2236">dô er ir sprâche reden began,</l>
				<l n="2237" xml:id="chapter-4-l-2237">die lützel ieman kunde dâ.</l>
				<l n="2238" xml:id="chapter-4-l-2238">sus begunden s' an dem jungen sâ</l>
				<l n="2239" xml:id="chapter-4-l-2239">merken elliu sîniu dinc.</l>
				<l n="2240" xml:id="chapter-4-l-2240">nun gedûhte sî nie jungelinc</l>
				<l n="2241" xml:id="chapter-4-l-2241">sô saeleclîche sîn getân</l>
				<l n="2242" xml:id="chapter-4-l-2242">noch alsô schoene site hân.</l>
				<l n="2243" xml:id="chapter-4-l-2243">'jâ' sprach ir einer 'vriunt, ir ist</l>
				<l n="2244" xml:id="chapter-4-l-2244">under uns genuoc, die disen list</l>
				<l n="2245" xml:id="chapter-4-l-2245">wol kunnen; wellet ir 'z besehen,</l>
				<l n="2246" xml:id="chapter-4-l-2246">sô mag ez harte wol geschehen.</l>
				<l n="2247" xml:id="chapter-4-l-2247">wol her, sô wil ich iuch bestân!'</l>
				<l n="2248" xml:id="chapter-4-l-2248">Tristan der sprach: 'diz sî getân!'</l>
				<l n="2249" xml:id="chapter-4-l-2249">suz sâzen sî zwêne über daz spil.</l>
				<l n="2250" xml:id="chapter-4-l-2250">der marschalc sprach: 'Tristan, ich wil</l>
				<l n="2251" xml:id="chapter-4-l-2251">wider ûf ze herbergen gân.</l>
				<l n="2252" xml:id="chapter-4-l-2252">wiltû, du maht wol hie bestân.</l>
				<l n="2253" xml:id="chapter-4-l-2253">mîn ander süne die gên mit mir.</l>
				<l n="2254" xml:id="chapter-4-l-2254">sô sî dîn meister hie bî dir,</l>
				<l n="2255" xml:id="chapter-4-l-2255">der neme dîn war und hüete dîn.'</l>
				<l n="2256" xml:id="chapter-4-l-2256">sus gie der marschalc wider în</l>
				<l n="2257" xml:id="chapter-4-l-2257">und sîn liut al gemeine</l>
				<l n="2258" xml:id="chapter-4-l-2258">niwan Tristan al eine</l>
				<l n="2259" xml:id="chapter-4-l-2259">und sîn meister, der sîn pflac,</l>
				<l n="2260" xml:id="chapter-4-l-2260">von dem ich iu wol sagen mac</l>
				<l n="2261" xml:id="chapter-4-l-2261">vür wâr, als uns diz maere seit,</l>
				<l n="2262" xml:id="chapter-4-l-2262">daz knappe nie von höfscheit</l>
				<l n="2263" xml:id="chapter-4-l-2263">und von edeles herzen art</l>
				<l n="2264" xml:id="chapter-4-l-2264">baz noch schôner geedelt wart;</l>
				<l n="2265" xml:id="chapter-4-l-2265">und was der Curvenal genant.</l>
				<l n="2266" xml:id="chapter-4-l-2266">er haete manege tugende erkant,</l>
				<l n="2267" xml:id="chapter-4-l-2267">als er dem wol ze lêre zam,</l>
				<l n="2268" xml:id="chapter-4-l-2268">der ouch von sîner lêre nam</l>
				<l n="2269" xml:id="chapter-4-l-2269">vil manegiu tugentlîchiu dinc.</l>
				<l n="2270" xml:id="chapter-4-l-2270">Der tugende rîche jungelinc,</l>
				<l n="2271" xml:id="chapter-4-l-2271">der wol gezogene Tristan</l>
				<l n="2272" xml:id="chapter-4-l-2272">saz unde spilte vür sich an</l>
				<l n="2273" xml:id="chapter-4-l-2273">sô schône und sô höfschlîche,</l>
				<l n="2274" xml:id="chapter-4-l-2274">daz in gemeinlîche</l>
				<l n="2275" xml:id="chapter-4-l-2275">die vremeden aber an sâhen</l>
				<l n="2276" xml:id="chapter-4-l-2276">und in ir herzen jâhen,</l>
				<l n="2277" xml:id="chapter-4-l-2277">sine gesaehen nie dekeine jugent</l>
				<l n="2278" xml:id="chapter-4-l-2278">gezieret mit sô maneger tugent.</l>
				<l n="2279" xml:id="chapter-4-l-2279">swaz vuoge er aber an der stete</l>
				<l n="2280" xml:id="chapter-4-l-2280">mit gebaerden oder mit spil getete,</l>
				<l n="2281" xml:id="chapter-4-l-2281">daz was in dâ wider alse ein wint:</l>
				<l n="2282" xml:id="chapter-4-l-2282">si nam des wunder, daz ein kint</l>
				<l n="2283" xml:id="chapter-4-l-2283">sô manege sprâche kunde;</l>
				<l n="2284" xml:id="chapter-4-l-2284">die vluzzen ime ze munde,</l>
				<l n="2285" xml:id="chapter-4-l-2285">daz sî 'z ê nie vernâmen,</l>
				<l n="2286" xml:id="chapter-4-l-2286">an swelhe stat sî ie kâmen.</l>
				<l n="2287" xml:id="chapter-4-l-2287">der höfsche hovebaere</l>
				<l n="2288" xml:id="chapter-4-l-2288">lie sîniu hovemaere</l>
				<l n="2289" xml:id="chapter-4-l-2289">und vremediu zabelwortelîn</l>
				<l n="2290" xml:id="chapter-4-l-2290">under wîlen vliegen în.</l>
				<l n="2291" xml:id="chapter-4-l-2291">diu sprach er wol und kunde ir vil,</l>
				<l n="2292" xml:id="chapter-4-l-2292">dâ mite sô zierte er in sîn spil.</l>
				<l n="2293" xml:id="chapter-4-l-2293">ouch sang er wol ze prîse</l>
				<l n="2294" xml:id="chapter-4-l-2294">schanzûne und spaehe wîse,</l>
				<l n="2295" xml:id="chapter-4-l-2295">refloit und stampenîe.</l>
				<l n="2296" xml:id="chapter-4-l-2296">alsolher cûrtôsîe</l>
				<l n="2297" xml:id="chapter-4-l-2297">treip er vil und sô vil an,</l>
				<l n="2298" xml:id="chapter-4-l-2298">biz aber die werbenden man</l>
				<l n="2299" xml:id="chapter-4-l-2299">ze râte wurden under in:</l>
				<l n="2300" xml:id="chapter-4-l-2300">kunden s' in iemer bringen hin</l>
				<l n="2301" xml:id="chapter-4-l-2301">mit keiner slahte sinnen,</l>
				<l n="2302" xml:id="chapter-4-l-2302">sî möhten sîn gewinnen</l>
				<l n="2303" xml:id="chapter-4-l-2303">grôzen vrumen und êre.</l>
				<l n="2304" xml:id="chapter-4-l-2304">und biten ouch dô nimêre:</l>
				<l n="2305" xml:id="chapter-4-l-2305">sî gebuten ir ruoderaeren,</l>
				<l n="2306" xml:id="chapter-4-l-2306">daz sî bereite waeren,</l>
				<l n="2307" xml:id="chapter-4-l-2307">und zugen sî selbe ir anker în,</l>
				<l n="2308" xml:id="chapter-4-l-2308">als ez der rede niht solte sîn.</l>
				<l n="2309" xml:id="chapter-4-l-2309">si stiezen an und vuoren dan:</l>
				<l n="2310" xml:id="chapter-4-l-2310">sô lîse, daz es Tristan</l>
				<l n="2311" xml:id="chapter-4-l-2311">noch Curvenal nie wart gewar,</l>
				<l n="2312" xml:id="chapter-4-l-2312">biz sî si haeten von dem var</l>
				<l n="2313" xml:id="chapter-4-l-2313">wol eine grôze mîle brâht.</l>
				<l n="2314" xml:id="chapter-4-l-2314">wan jene die wâren verdâht</l>
				<l n="2315" xml:id="chapter-4-l-2315">an ir spil sô sêre,</l>
				<l n="2316" xml:id="chapter-4-l-2316">daz sî dô nihtes mêre</l>
				<l n="2317" xml:id="chapter-4-l-2317">niwan ir spîles gedâhten.</l>
				<l n="2318" xml:id="chapter-4-l-2318">nu sî 'z dô vollebrâhten,</l>
				<l n="2319" xml:id="chapter-4-l-2319">sô daz Tristan daz spil gewan,</l>
				<l n="2320" xml:id="chapter-4-l-2320">und er sich umbe sehen began,</l>
				<l n="2321" xml:id="chapter-4-l-2321">dô sach er wol, wie 'z was gevarn.</l>
				<l n="2322" xml:id="chapter-4-l-2322">nune gesâhet ir nie muoterbarn</l>
				<l n="2323" xml:id="chapter-4-l-2323">sô rehte leidegen als in.</l>
				<l n="2324" xml:id="chapter-4-l-2324">ûf sprang er und stuont under in.</l>
				<l n="2325" xml:id="chapter-4-l-2325">'ach' sprach er 'edelen koufman,</l>
				<l n="2326" xml:id="chapter-4-l-2326">durch got waz gât ir mit mir an?</l>
				<l n="2327" xml:id="chapter-4-l-2327">saget, wâ welt ir mich hin?'</l>
				<l n="2328" xml:id="chapter-4-l-2328">'seht, vriunt' sprach einer under in</l>
				<l n="2329" xml:id="chapter-4-l-2329">'diz enmac nu nieman bewarn,</l>
				<l n="2330" xml:id="chapter-4-l-2330">ir enmüezet hinnen mit uns varn.</l>
				<l n="2331" xml:id="chapter-4-l-2331">gehabet iuch et wol und sît vrô!'</l>
				<l n="2332" xml:id="chapter-4-l-2332">Tristan der arme der huop dô</l>
				<l n="2333" xml:id="chapter-4-l-2333">sô jaemerlîchez clagen an,</l>
				<l n="2334" xml:id="chapter-4-l-2334">daz Curvenal sîn vriunt began</l>
				<l n="2335" xml:id="chapter-4-l-2335">mit ime von herzen weinen</l>
				<l n="2336" xml:id="chapter-4-l-2336">und solhe clage erscheinen,</l>
				<l n="2337" xml:id="chapter-4-l-2337">daz al daz kielgesinde</l>
				<l n="2338" xml:id="chapter-4-l-2338">von ime und von dem kinde</l>
				<l n="2339" xml:id="chapter-4-l-2339">unmuotic wart und sêre unvrô.</l>
				<l n="2340" xml:id="chapter-4-l-2340">Curvenâlen satzten sî dô</l>
				<l n="2341" xml:id="chapter-4-l-2341">in ein vil cleine schiffelîn</l>
				<l n="2342" xml:id="chapter-4-l-2342">und leiten zuo z' ime dar în</l>
				<l n="2343" xml:id="chapter-4-l-2343">ein ruoder unde ein cleine brôt</l>
				<l n="2344" xml:id="chapter-4-l-2344">zer verte und zer hungers nôt</l>
				<l n="2345" xml:id="chapter-4-l-2345">und sprâchen, daz er kêrte,</l>
				<l n="2346" xml:id="chapter-4-l-2346">swar in sîn muot gelêrte.</l>
				<l n="2347" xml:id="chapter-4-l-2347">Tristan der müese hin mit in.</l>
				<l n="2348" xml:id="chapter-4-l-2348">mit der rede vuoren si hin</l>
				<l n="2349" xml:id="chapter-4-l-2349">und liezen in dâ swebenden,</l>
				<l n="2350" xml:id="chapter-4-l-2350">in manegen sorgen lebenden.</l>
				<l n="2351" xml:id="chapter-4-l-2351">Curvenal swebete ûf dem sê.</l>
				<l n="2352" xml:id="chapter-4-l-2352">in manegen wîs sô was im wê:</l>
				<l n="2353" xml:id="chapter-4-l-2353">wê umbe daz michel ungemach,</l>
				<l n="2354" xml:id="chapter-4-l-2354">daz er an Tristande sach;</l>
				<l n="2355" xml:id="chapter-4-l-2355">wê umbe sîn selbes nôt,</l>
				<l n="2356" xml:id="chapter-4-l-2356">durch daz er vorhte den tôt,</l>
				<l n="2357" xml:id="chapter-4-l-2357">wan er niht varn kunde</l>
				<l n="2358" xml:id="chapter-4-l-2358">noch es nie dâ vor begunde.</l>
				<l n="2359" xml:id="chapter-4-l-2359">und clagende sprach er wider sich:</l>
				<l n="2360" xml:id="chapter-4-l-2360">'got hêrre, wie gewirbe ich?</l>
				<l n="2361" xml:id="chapter-4-l-2361">ine wart alsus besorget nie.</l>
				<l n="2362" xml:id="chapter-4-l-2362">nu bin ich âne liute hie</l>
				<l n="2363" xml:id="chapter-4-l-2363">und enkan ouch selbe niht gevarn.</l>
				<l n="2364" xml:id="chapter-4-l-2364">got hêrre, dû solt mich bewarn</l>
				<l n="2365" xml:id="chapter-4-l-2365">und mîn geverte hinnen sîn!</l>
				<l n="2366" xml:id="chapter-4-l-2366">ich wil ûf die genâde dîn,</l>
				<l n="2367" xml:id="chapter-4-l-2367">des ich nie began, beginnen.</l>
				<l n="2368" xml:id="chapter-4-l-2368">wis mîn geleite hinnen!'</l>
				<l n="2369" xml:id="chapter-4-l-2369">hie mite greif er sîn ruoder an.</l>
				<l n="2370" xml:id="chapter-4-l-2370">in gotes namen vuor er dan</l>
				<l n="2371" xml:id="chapter-4-l-2371">und kam in kurzer stunde,</l>
				<l n="2372" xml:id="chapter-4-l-2372">als es im got gegunde,</l>
				<l n="2373" xml:id="chapter-4-l-2373">wider heim und seite maere,</l>
				<l n="2374" xml:id="chapter-4-l-2374">wie ez gevaren waere.</l>
				<l n="2375" xml:id="chapter-4-l-2375">Der marschalc und sîn saelic wîp</l>
				<l n="2376" xml:id="chapter-4-l-2376">diu beidiu leiten an ir lîp</l>
				<l n="2377" xml:id="chapter-4-l-2377">sô jaemerlîche clagenôt,</l>
				<l n="2378" xml:id="chapter-4-l-2378">und waere er vor ir ougen tôt,</l>
				<l n="2379" xml:id="chapter-4-l-2379">daz in diu selbe swaere</l>
				<l n="2380" xml:id="chapter-4-l-2380">niht nâher gangen waere.</l>
				<l n="2381" xml:id="chapter-4-l-2381">sus giengen sî dô beide</l>
				<l n="2382" xml:id="chapter-4-l-2382">in ir gemeinem leide</l>
				<l n="2383" xml:id="chapter-4-l-2383">und al ir ingesinde</l>
				<l n="2384" xml:id="chapter-4-l-2384">nâch ir verlornem kinde</l>
				<l n="2385" xml:id="chapter-4-l-2385">weinen ûf des meres stat.</l>
				<l n="2386" xml:id="chapter-4-l-2386">manec zunge dâ mit triuwen bat,</l>
				<l n="2387" xml:id="chapter-4-l-2387">daz got sîn helfe waere.</l>
				<l n="2388" xml:id="chapter-4-l-2388">dâ wart manic clagemaere.</l>
				<l n="2389" xml:id="chapter-4-l-2389">ir clage was sus, ir clage was sô.</l>
				<l n="2390" xml:id="chapter-4-l-2390">und alse ez an den abent dô</l>
				<l n="2391" xml:id="chapter-4-l-2391">und an ein scheiden muose gân,</l>
				<l n="2392" xml:id="chapter-4-l-2392">ir clage, diu ê was undertân,</l>
				<l n="2393" xml:id="chapter-4-l-2393">diu wart dô gar einbaere.</l>
				<l n="2394" xml:id="chapter-4-l-2394">si triben dô niwan ein maere,</l>
				<l n="2395" xml:id="chapter-4-l-2395">si riefen hie, si riefen dort</l>
				<l n="2396" xml:id="chapter-4-l-2396">niht anders wan daz eine wort:</l>
				<l n="2397" xml:id="chapter-4-l-2397">
					<foreign xml:lang="fra-Latn-x-old-french">'bêâs Tristant, cûrtois Tristant,</foreign>
				</l>
				<l n="2398" xml:id="chapter-4-l-2398">
					<foreign xml:lang="fra-Latn-x-old-french">tun cors, ta vie a dê commant!</foreign>
				</l>
				<l n="2399" xml:id="chapter-4-l-2399">dîn schoener lîp, dîn süeze leben</l>
				<l n="2400" xml:id="chapter-4-l-2400">daz sî hiute gote ergeben!'</l>
				<l n="2401" xml:id="chapter-4-l-2401">In disen dingen vuorten in</l>
				<l n="2402" xml:id="chapter-4-l-2402">die Norwaegen allez hin</l>
				<l n="2403" xml:id="chapter-4-l-2403">und haeten ez alsô bedâht,</l>
				<l n="2404" xml:id="chapter-4-l-2404">si haeten an im vollebrâht</l>
				<l n="2405" xml:id="chapter-4-l-2405">ir willen allen unde ir ger.</l>
				<l n="2406" xml:id="chapter-4-l-2406">dô widerschuof ez allez der,</l>
				<l n="2407" xml:id="chapter-4-l-2407">der elliu dinc beslihtet,</l>
				<l n="2408" xml:id="chapter-4-l-2408">beslihtende berihtet,</l>
				<l n="2409" xml:id="chapter-4-l-2409">dem winde, mer und elliu craft</l>
				<l n="2410" xml:id="chapter-4-l-2410">bibenende sint dienesthaft.</l>
				<l n="2411" xml:id="chapter-4-l-2411">als der wolte unde der gebot,</l>
				<l n="2412" xml:id="chapter-4-l-2412">dô huop sich ein sô michel nôt</l>
				<l n="2413" xml:id="chapter-4-l-2413">von sturmwetere ûf dem sê,</l>
				<l n="2414" xml:id="chapter-4-l-2414">daz s' alle samet in selben mê</l>
				<l n="2415" xml:id="chapter-4-l-2415">enmohten niht ze staten gestân,</l>
				<l n="2416" xml:id="chapter-4-l-2416">wan daz s' et ir schif liezen gân,</l>
				<l n="2417" xml:id="chapter-4-l-2417">dar ez die wilden winde triben,</l>
				<l n="2418" xml:id="chapter-4-l-2418">und si selbe âne trôst beliben</l>
				<l n="2419" xml:id="chapter-4-l-2419">umbe ir lîp und umbe ir leben.</l>
				<l n="2420" xml:id="chapter-4-l-2420">si haeten sich mitalle ergeben</l>
				<l n="2421" xml:id="chapter-4-l-2421">an die vil armen stiure,</l>
				<l n="2422" xml:id="chapter-4-l-2422">diu dâ heizet âventiure.</l>
				<l n="2423" xml:id="chapter-4-l-2423">si liezen ez an die geschiht,</l>
				<l n="2424" xml:id="chapter-4-l-2424">weder si genaesen oder niht.</l>
				<l n="2425" xml:id="chapter-4-l-2425">wan ir dinges was nimê,</l>
				<l n="2426" xml:id="chapter-4-l-2426">wan daz si mit dem wilden sê</l>
				<l n="2427" xml:id="chapter-4-l-2427">ûf als in den himel stigen</l>
				<l n="2428" xml:id="chapter-4-l-2428">und iesâ wider nider sigen</l>
				<l n="2429" xml:id="chapter-4-l-2429">als in daz abgründe.</l>
				<l n="2430" xml:id="chapter-4-l-2430">si triben die tobenden ünde</l>
				<l n="2431" xml:id="chapter-4-l-2431">wîlent ûf und wîlent nider,</l>
				<l n="2432" xml:id="chapter-4-l-2432">iezuo dar und iesâ wider.</l>
				<l n="2433" xml:id="chapter-4-l-2433">ir aller keiner kunde</l>
				<l n="2434" xml:id="chapter-4-l-2434">noch enmohte keine stunde</l>
				<l n="2435" xml:id="chapter-4-l-2435">ûf sînen vüezen gestân.</l>
				<l n="2436" xml:id="chapter-4-l-2436">alsus sô was ir leben getân</l>
				<l n="2437" xml:id="chapter-4-l-2437">wol ahte tage und ahte naht.</l>
				<l n="2438" xml:id="chapter-4-l-2438">hie von sô haeten s' alle ir maht</l>
				<l n="2439" xml:id="chapter-4-l-2439">vil nâch verlorn unde ir sin.</l>
				<l n="2440" xml:id="chapter-4-l-2440">Nu sprach ir einer under in:</l>
				<l n="2441" xml:id="chapter-4-l-2441">'ir hêrren alle, sammir got,</l>
				<l n="2442" xml:id="chapter-4-l-2442">mich dunket, diz sî gotes gebot</l>
				<l n="2443" xml:id="chapter-4-l-2443">umbe unser angestlîchez leben.</l>
				<l n="2444" xml:id="chapter-4-l-2444">daz wir sô kûme lebende sweben</l>
				<l n="2445" xml:id="chapter-4-l-2445">in disen tobenden ünden,</l>
				<l n="2446" xml:id="chapter-4-l-2446">deist niuwan von den sünden</l>
				<l n="2447" xml:id="chapter-4-l-2447">und von den untriuwen komen,</l>
				<l n="2448" xml:id="chapter-4-l-2448">daz wir Tristanden hân genomen</l>
				<l n="2449" xml:id="chapter-4-l-2449">sînen vriunden rouplîche.'</l>
				<l n="2450" xml:id="chapter-4-l-2450">'jâ' sprâchen s' al gelîche</l>
				<l n="2451" xml:id="chapter-4-l-2451">'sich, dû hâst wâr, im ist alsô.'</l>
				<l n="2452" xml:id="chapter-4-l-2452">hie mite berieten sî sich dô:</l>
				<l n="2453" xml:id="chapter-4-l-2453">möhten sî stille vinden</l>
				<l n="2454" xml:id="chapter-4-l-2454">an wazzer unde an winden,</l>
				<l n="2455" xml:id="chapter-4-l-2455">daz sî ze stade gestiezen,</l>
				<l n="2456" xml:id="chapter-4-l-2456">daz sî 'n vil gerne liezen</l>
				<l n="2457" xml:id="chapter-4-l-2457">vrîliche, swar er wolte, gân.</l>
				<l n="2458" xml:id="chapter-4-l-2458">und iesâ dô diz was getân,</l>
				<l n="2459" xml:id="chapter-4-l-2459">daz diz ir aller wille wart,</l>
				<l n="2460" xml:id="chapter-4-l-2460">dô wart ir kumberlîchiu vart</l>
				<l n="2461" xml:id="chapter-4-l-2461">gesenftet an der stunde.</l>
				<l n="2462" xml:id="chapter-4-l-2462">wint unde wac begunde</l>
				<l n="2463" xml:id="chapter-4-l-2463">sich sâ zerloesen und zerlân,</l>
				<l n="2464" xml:id="chapter-4-l-2464">daz mer begunde nider gân,</l>
				<l n="2465" xml:id="chapter-4-l-2465">diu sunne schînen liehte als ê.</l>
				<l n="2466" xml:id="chapter-4-l-2466">hie mite enbiten s' ouch dô nimê,</l>
				<l n="2467" xml:id="chapter-4-l-2467">wan der wint haete sî geslagen</l>
				<l n="2468" xml:id="chapter-4-l-2468">innerthalp den ahte tagen</l>
				<l n="2469" xml:id="chapter-4-l-2469">in daz lant ze Curnewâle</l>
				<l n="2470" xml:id="chapter-4-l-2470">und wâren zuo dem mâle</l>
				<l n="2471" xml:id="chapter-4-l-2471">bî dem stade sô nâhen,</l>
				<l n="2472" xml:id="chapter-4-l-2472">daz sî 'n bereite sâhen,</l>
				<l n="2473" xml:id="chapter-4-l-2473">und stiezen ûz ze lande aldâ.</l>
				<l n="2474" xml:id="chapter-4-l-2474">Tristanden nâmen si sâ</l>
				<l n="2475" xml:id="chapter-4-l-2475">und satzten den ûz an daz lant</l>
				<l n="2476" xml:id="chapter-4-l-2476">und gâben ime brôt an die hant</l>
				<l n="2477" xml:id="chapter-4-l-2477">und anderre ir spîse ein teil.</l>
				<l n="2478" xml:id="chapter-4-l-2478">'vriunt' sprâchen sî 'got gebe dir heil</l>
				<l n="2479" xml:id="chapter-4-l-2479">und müeze dînes lîbes pflegen!'</l>
				<l n="2480" xml:id="chapter-4-l-2480">hie mite sô buten s' im alle ir segen</l>
				<l n="2481" xml:id="chapter-4-l-2481">und kêrten iesâ wider dan.</l>
				<l n="2482" xml:id="chapter-4-l-2482">Nu wie gewarp dô Tristan?</l>
				<l n="2483" xml:id="chapter-4-l-2483">Tristan der ellende? jâ,</l>
				<l n="2484" xml:id="chapter-4-l-2484">dâ saz er unde weinde aldâ;</l>
				<l n="2485" xml:id="chapter-4-l-2485">wan kint kunnen anders niht</l>
				<l n="2486" xml:id="chapter-4-l-2486">niwan weinen, alse in iht geschiht.</l>
				<l n="2487" xml:id="chapter-4-l-2487">der trôstlôse ellende</l>
				<l n="2488" xml:id="chapter-4-l-2488">der vielt ûf sîne hende</l>
				<l n="2489" xml:id="chapter-4-l-2489">ze gote vil inneclîche:</l>
				<l n="2490" xml:id="chapter-4-l-2490">'ei' sprach er 'got der rîche,</l>
				<l n="2491" xml:id="chapter-4-l-2491">sô rîche dû genâden bist,</l>
				<l n="2492" xml:id="chapter-4-l-2492">sô vil güete als an dir ist,</l>
				<l n="2493" xml:id="chapter-4-l-2493">vil süezer got, sô bite ich dich,</l>
				<l n="2494" xml:id="chapter-4-l-2494">daz dû genâde wider mich</l>
				<l n="2495" xml:id="chapter-4-l-2495">und dîne güete noch begâst,</l>
				<l n="2496" xml:id="chapter-4-l-2496">sît daz du des verhenget hâst,</l>
				<l n="2497" xml:id="chapter-4-l-2497">daz ich alsus vervüeret bin.</l>
				<l n="2498" xml:id="chapter-4-l-2498">und wîse mich doch noch dâ hin,</l>
				<l n="2499" xml:id="chapter-4-l-2499">dâ ich bî liuten müge gesîn!</l>
				<l n="2500" xml:id="chapter-4-l-2500">nu warte ich allenthalben mîn</l>
				<l n="2501" xml:id="chapter-4-l-2501">und sihe niht lebendes umbe mich.</l>
				<l n="2502" xml:id="chapter-4-l-2502">dise grôze wilde die vürht ich.</l>
				<l n="2503" xml:id="chapter-4-l-2503">swar ich mîn ougen wende,</l>
				<l n="2504" xml:id="chapter-4-l-2504">da ist mir der werlde ein ende.</l>
				<l n="2505" xml:id="chapter-4-l-2505">swâ ich mich hin gekêre,</l>
				<l n="2506" xml:id="chapter-4-l-2506">dane sihe ich ie nimêre</l>
				<l n="2507" xml:id="chapter-4-l-2507">niwan ein toup gevilde</l>
				<l n="2508" xml:id="chapter-4-l-2508">und wüeste unde wilde,</l>
				<l n="2509" xml:id="chapter-4-l-2509">wilde velse und wilden sê.</l>
				<l n="2510" xml:id="chapter-4-l-2510">disiu vorhte tuot mir wê.</l>
				<l n="2511" xml:id="chapter-4-l-2511">über daz allez sô vürhte ich,</l>
				<l n="2512" xml:id="chapter-4-l-2512">wolve unde tier diu vrezzen mich,</l>
				<l n="2513" xml:id="chapter-4-l-2513">swelhen enden ich gekêre.</l>
				<l n="2514" xml:id="chapter-4-l-2514">ouch sîget der tac sêre</l>
				<l n="2515" xml:id="chapter-4-l-2515">gegen der abentzîte.</l>
				<l n="2516" xml:id="chapter-4-l-2516">swaz ich nu mê gebîte,</l>
				<l n="2517" xml:id="chapter-4-l-2517">daz ich von hinnen niht engân,</l>
				<l n="2518" xml:id="chapter-4-l-2518">daz ist vil übele getân.</l>
				<l n="2519" xml:id="chapter-4-l-2519">ich enîle hinnen balde,</l>
				<l n="2520" xml:id="chapter-4-l-2520">ich benahte in disem walde</l>
				<l n="2521" xml:id="chapter-4-l-2521">und enwirt mîn danne niemer rât.</l>
				<l n="2522" xml:id="chapter-4-l-2522">nu sihe ich, daz hie bî mir stât</l>
				<l n="2523" xml:id="chapter-4-l-2523">hôher velse und berge vil.</l>
				<l n="2524" xml:id="chapter-4-l-2524">ich waene, ich ûf ir einen wil</l>
				<l n="2525" xml:id="chapter-4-l-2525">climmen, ob ich iemer mac,</l>
				<l n="2526" xml:id="chapter-4-l-2526">und sehen, die wîle ich hân den tac,</l>
				<l n="2527" xml:id="chapter-4-l-2527">ob keiner slahte bû hie sî</l>
				<l n="2528" xml:id="chapter-4-l-2528">eintweder verre oder nâhen bî,</l>
				<l n="2529" xml:id="chapter-4-l-2529">dâ ich liute vinde,</l>
				<l n="2530" xml:id="chapter-4-l-2530">ze den ich mich gesinde,</l>
				<l n="2531" xml:id="chapter-4-l-2531">mit den ich aber vürbaz genese,</l>
				<l n="2532" xml:id="chapter-4-l-2532">in swelher wîse ez danne wese.'</l>
				<l n="2533" xml:id="chapter-4-l-2533">Sus stuont er ûf und kêrte dan.</l>
				<l n="2534" xml:id="chapter-4-l-2534">roc unde mantel haete er an</l>
				<l n="2535" xml:id="chapter-4-l-2535">von einem pfelle, der was rîch</l>
				<l n="2536" xml:id="chapter-4-l-2536">und an gewürhte wunderlîch.</l>
				<l n="2537" xml:id="chapter-4-l-2537">er was von Sarrazînen</l>
				<l n="2538" xml:id="chapter-4-l-2538">mit cleinen bortelînen</l>
				<l n="2539" xml:id="chapter-4-l-2539">in vremedeclîchem prîse</l>
				<l n="2540" xml:id="chapter-4-l-2540">nâch heidenischer wîse</l>
				<l n="2541" xml:id="chapter-4-l-2541">wol underworht und underbriten</l>
				<l n="2542" xml:id="chapter-4-l-2542">und was der alsô wol gesniten</l>
				<l n="2543" xml:id="chapter-4-l-2543">nâch sînem schoenem lîbe,</l>
				<l n="2544" xml:id="chapter-4-l-2544">daz von manne noch von wîbe</l>
				<l n="2545" xml:id="chapter-4-l-2545">enwurden edeler cleider nie</l>
				<l n="2546" xml:id="chapter-4-l-2546">baz gesniten danne die.</l>
				<l n="2547" xml:id="chapter-4-l-2547">dar zuo seit uns daz maere,</l>
				<l n="2548" xml:id="chapter-4-l-2548">der selbe pfelle er waere</l>
				<l n="2549" xml:id="chapter-4-l-2549">ingrüener danne ein meiesch gras,</l>
				<l n="2550" xml:id="chapter-4-l-2550">und dâ mit er gevüllet was,</l>
				<l n="2551" xml:id="chapter-4-l-2551">daz was sô rehte wîz hermîn,</l>
				<l n="2552" xml:id="chapter-4-l-2552">daz ez niht wîzer kunde sîn.</l>
				<l n="2553" xml:id="chapter-4-l-2553">hie mite bereitet er sich dô</l>
				<l n="2554" xml:id="chapter-4-l-2554">weinende unde sêre unvrô</l>
				<l n="2555" xml:id="chapter-4-l-2555">ûf sîne kumberlîche vart,</l>
				<l n="2556" xml:id="chapter-4-l-2556">dô ime diu vart unwendic wart.</l>
				<l n="2557" xml:id="chapter-4-l-2557">under sînen gürtel zôher</l>
				<l n="2558" xml:id="chapter-4-l-2558">sînen roc ein lützel hôher.</l>
				<l n="2559" xml:id="chapter-4-l-2559">den mantel wand er in ein</l>
				<l n="2560" xml:id="chapter-4-l-2560">und leite in ûf sîn ahselbein</l>
				<l n="2561" xml:id="chapter-4-l-2561">und streich ûf gein der wilde</l>
				<l n="2562" xml:id="chapter-4-l-2562">durch walt und durch gevilde.</l>
				<l n="2563" xml:id="chapter-4-l-2563">ern haete weder wec noch pfat,</l>
				<l n="2564" xml:id="chapter-4-l-2564">wan alse er selbe getrat.</l>
				<l n="2565" xml:id="chapter-4-l-2565">mit sînen vüezen wegeter,</l>
				<l n="2566" xml:id="chapter-4-l-2566">mit sînen handen stegeter.</l>
				<l n="2567" xml:id="chapter-4-l-2567">er reit sîn arme und sîniu bein.</l>
				<l n="2568" xml:id="chapter-4-l-2568">über stoc und über stein</l>
				<l n="2569" xml:id="chapter-4-l-2569">wider berc er allez clam,</l>
				<l n="2570" xml:id="chapter-4-l-2570">unz er ûf eine hoehe kam.</l>
				<l n="2571" xml:id="chapter-4-l-2571">dâ vand er von geschihte</l>
				<l n="2572" xml:id="chapter-4-l-2572">einen waltstîc âne slihte</l>
				<l n="2573" xml:id="chapter-4-l-2573">mit grase verwahsen unde smal.</l>
				<l n="2574" xml:id="chapter-4-l-2574">den kêrte er anderhalp ze tal:</l>
				<l n="2575" xml:id="chapter-4-l-2575">er trüege in eine rihte hin.</l>
				<l n="2576" xml:id="chapter-4-l-2576">in kurzer wîle brâhte er in</l>
				<l n="2577" xml:id="chapter-4-l-2577">ûf eine schoene strâze,</l>
				<l n="2578" xml:id="chapter-4-l-2578">diu was ze guoter mâze</l>
				<l n="2579" xml:id="chapter-4-l-2579">breit unde geriten hin unde her.</l>
				<l n="2580" xml:id="chapter-4-l-2580">An dem selben wege saz er</l>
				<l n="2581" xml:id="chapter-4-l-2581">durch ruowe weinende nider.</l>
				<l n="2582" xml:id="chapter-4-l-2582">nu truog in ie sîn herze wider</l>
				<l n="2583" xml:id="chapter-4-l-2583">zen vriunden und zem lande,</l>
				<l n="2584" xml:id="chapter-4-l-2584">dâ er die liute erkande.</l>
				<l n="2585" xml:id="chapter-4-l-2585">diz truog in grôzen jâmer an.</l>
				<l n="2586" xml:id="chapter-4-l-2586">vil jaemerlîche er aber began</l>
				<l n="2587" xml:id="chapter-4-l-2587">ze gote clagen sîn ungemach;</l>
				<l n="2588" xml:id="chapter-4-l-2588">ze himel er inneclîche sach:</l>
				<l n="2589" xml:id="chapter-4-l-2589">'got' sprach er 'hêrre guoter,</l>
				<l n="2590" xml:id="chapter-4-l-2590">mîn vater und mîn muoter</l>
				<l n="2591" xml:id="chapter-4-l-2591">wie hânt si mich alsus verlorn!</l>
				<l n="2592" xml:id="chapter-4-l-2592">owê wie wol haete ich verborn</l>
				<l n="2593" xml:id="chapter-4-l-2593">mîn veigez schâchzabelspil,</l>
				<l n="2594" xml:id="chapter-4-l-2594">daz ich iemer hazzen wil!</l>
				<l n="2595" xml:id="chapter-4-l-2595">sperwaere, valken, smirlîn</l>
				<l n="2596" xml:id="chapter-4-l-2596">die lâze got unsaelic sîn!</l>
				<l n="2597" xml:id="chapter-4-l-2597">die hânt mich mînem vater benomen,</l>
				<l n="2598" xml:id="chapter-4-l-2598">von der schulden bin ich komen</l>
				<l n="2599" xml:id="chapter-4-l-2599">von vriunden und von kunden.</l>
				<l n="2600" xml:id="chapter-4-l-2600">und alle, die mir gunden</l>
				<l n="2601" xml:id="chapter-4-l-2601">gelückes unde guotes,</l>
				<l n="2602" xml:id="chapter-4-l-2602">die sint nu swaeres muotes</l>
				<l n="2603" xml:id="chapter-4-l-2603">und sêre trûric umbe mich.</l>
				<l n="2604" xml:id="chapter-4-l-2604">â süeziu muoter, wie du dich</l>
				<l n="2605" xml:id="chapter-4-l-2605">mit clage nu quelest, daz weiz ich wol.</l>
				<l n="2606" xml:id="chapter-4-l-2606">vater, dîn herze ist leides vol.</l>
				<l n="2607" xml:id="chapter-4-l-2607">ich weiz wol, ir sît beide</l>
				<l n="2608" xml:id="chapter-4-l-2608">sêre überladen mit leide.</l>
				<l n="2609" xml:id="chapter-4-l-2609">und ouwê hêrre, wiste ich doch,</l>
				<l n="2610" xml:id="chapter-4-l-2610">daz ir daz wistet, daz ich noch</l>
				<l n="2611" xml:id="chapter-4-l-2611">mit wol gesundem lîbe lebe,</l>
				<l n="2612" xml:id="chapter-4-l-2612">daz waere ein michel gotes gebe</l>
				<l n="2613" xml:id="chapter-4-l-2613">iu beiden unde dâ nâch mir.</l>
				<l n="2614" xml:id="chapter-4-l-2614">wan zwâre ich weiz vil wol, daz ir</l>
				<l n="2615" xml:id="chapter-4-l-2615">kûme oder niemer werdet vrô,</l>
				<l n="2616" xml:id="chapter-4-l-2616">ezn gevüege danne got alsô,</l>
				<l n="2617" xml:id="chapter-4-l-2617">daz ir bevindet, daz ich lebe.</l>
				<l n="2618" xml:id="chapter-4-l-2618">aller sorgaere râtgebe,</l>
				<l n="2619" xml:id="chapter-4-l-2619">got hêrre, nû gevüege daz!'</l>
				<l n="2620" xml:id="chapter-4-l-2620">Under diu dô er sô saz</l>
				<l n="2621" xml:id="chapter-4-l-2621">clagende, als ich gesaget hân,</l>
				<l n="2622" xml:id="chapter-4-l-2622">dô gesach er zuo von verren gân</l>
				<l n="2623" xml:id="chapter-4-l-2623">zwêne alte wallaere.</l>
				<l n="2624" xml:id="chapter-4-l-2624">die wâren gote gebaere,</l>
				<l n="2625" xml:id="chapter-4-l-2625">getaget unde gejâret.</l>
				<l n="2626" xml:id="chapter-4-l-2626">gebartet unde gehâret,</l>
				<l n="2627" xml:id="chapter-4-l-2627">alsô diu wâren gotes kint</l>
				<l n="2628" xml:id="chapter-4-l-2628">und wallaere dicke sint.</l>
				<l n="2629" xml:id="chapter-4-l-2629">die selben wallenden man</l>
				<l n="2630" xml:id="chapter-4-l-2630">die truogen unde haeten an</l>
				<l n="2631" xml:id="chapter-4-l-2631">lînkappen unde solhe wât,</l>
				<l n="2632" xml:id="chapter-4-l-2632">diu wallaeren rehte stât,</l>
				<l n="2633" xml:id="chapter-4-l-2633">und ûzen an ir waete</l>
				<l n="2634" xml:id="chapter-4-l-2634">mermuschelen genaete</l>
				<l n="2635" xml:id="chapter-4-l-2635">und vremeder zeichen genuoc.</l>
				<l n="2636" xml:id="chapter-4-l-2636">ir ietwederer der truoc</l>
				<l n="2637" xml:id="chapter-4-l-2637">einen wallestap an sîner hant.</l>
				<l n="2638" xml:id="chapter-4-l-2638">ir hüete unde ir beingewant</l>
				<l n="2639" xml:id="chapter-4-l-2639">daz stuont wol nâch ir rehte.</l>
				<l n="2640" xml:id="chapter-4-l-2640">die selben gotes knehte</l>
				<l n="2641" xml:id="chapter-4-l-2641">die truogen an ir schenkelen</l>
				<l n="2642" xml:id="chapter-4-l-2642">lînhosen, die ob ir enkelen</l>
				<l n="2643" xml:id="chapter-4-l-2643">wol einer hende erwunden,</l>
				<l n="2644" xml:id="chapter-4-l-2644">nâhe an ir bein gebunden.</l>
				<l n="2645" xml:id="chapter-4-l-2645">vüeze und enkele wâren blôz</l>
				<l n="2646" xml:id="chapter-4-l-2646">vür den trit und vür den stôz.</l>
				<l n="2647" xml:id="chapter-4-l-2647">ouch truogen s' über ir ruckebein,</l>
				<l n="2648" xml:id="chapter-4-l-2648">dar an ir riuwic leben schein,</l>
				<l n="2649" xml:id="chapter-4-l-2649">geistlîche stênde palmen.</l>
				<l n="2650" xml:id="chapter-4-l-2650">ir gebet unde ir salmen</l>
				<l n="2651" xml:id="chapter-4-l-2651">und swaz si guotes kunden,</l>
				<l n="2652" xml:id="chapter-4-l-2652">daz lâsen s' an den stunden.</l>
				<l n="2653" xml:id="chapter-4-l-2653">Tristan dâ mite und er s' ersach,</l>
				<l n="2654" xml:id="chapter-4-l-2654">vorhtlîche er wider sich selben sprach:</l>
				<l n="2655" xml:id="chapter-4-l-2655">'genaedeclîcher trehtîn,</l>
				<l n="2656" xml:id="chapter-4-l-2656">welch rât gewirdet aber nu mîn?</l>
				<l n="2657" xml:id="chapter-4-l-2657">jene zwêne man, die dort her gânt,</l>
				<l n="2658" xml:id="chapter-4-l-2658">ist daz sî mich ersehen hânt,</l>
				<l n="2659" xml:id="chapter-4-l-2659">die mugen mich aber wol vâhen.'</l>
				<l n="2660" xml:id="chapter-4-l-2660">Nu s' ime begunden nâhen</l>
				<l n="2661" xml:id="chapter-4-l-2661">und er ir dinc erkande</l>
				<l n="2662" xml:id="chapter-4-l-2662">an staben und an gewande,</l>
				<l n="2663" xml:id="chapter-4-l-2663">zehant erkande er wol ir leben</l>
				<l n="2664" xml:id="chapter-4-l-2664">und begunde im selben herze geben.</l>
				<l n="2665" xml:id="chapter-4-l-2665">sîn gemüete wart ein lützel vrô.</l>
				<l n="2666" xml:id="chapter-4-l-2666">ûz vollem herzen sprach er dô:</l>
				<l n="2667" xml:id="chapter-4-l-2667">'lop dich, hêrre trehtîn!</l>
				<l n="2668" xml:id="chapter-4-l-2668">diz mugen wol guote liute sîn;</l>
				<l n="2669" xml:id="chapter-4-l-2669">ine darf kein angest von in haben.'</l>
				<l n="2670" xml:id="chapter-4-l-2670">vil schiere wart, daz sî den knaben</l>
				<l n="2671" xml:id="chapter-4-l-2671">vor in sitzen sâhen.</l>
				<l n="2672" xml:id="chapter-4-l-2672">nu s' ime begunden nâhen,</l>
				<l n="2673" xml:id="chapter-4-l-2673">höfschlîche er ûf gein in spranc,</l>
				<l n="2674" xml:id="chapter-4-l-2674">sîne schoene hende er vür sich twanc.</l>
				<l n="2675" xml:id="chapter-4-l-2675">nu begunden in die zwêne man</l>
				<l n="2676" xml:id="chapter-4-l-2676">vil vlîzeclîche sehen an</l>
				<l n="2677" xml:id="chapter-4-l-2677">und nâmen sîner zühte war.</l>
				<l n="2678" xml:id="chapter-4-l-2678">guotlîche giengen si dar</l>
				<l n="2679" xml:id="chapter-4-l-2679">und gruozten in vil suoze</l>
				<l n="2680" xml:id="chapter-4-l-2680">mit disem süezen gruoze:</l>
				<l n="2681" xml:id="chapter-4-l-2681">'dêu sal, bêâs amîs!</l>
				<l n="2682" xml:id="chapter-4-l-2682">vil lieber vriunt, swer sô du sîs,</l>
				<l n="2683" xml:id="chapter-4-l-2683">got müeze dich gehalten.'</l>
				<l n="2684" xml:id="chapter-4-l-2684">Tristan geneic den alten:</l>
				<l n="2685" xml:id="chapter-4-l-2685">'ei' sprach er 'dê benîe</l>
				<l n="2686" xml:id="chapter-4-l-2686">si sainte companîe!</l>
				<l n="2687" xml:id="chapter-4-l-2687">sus heilege geselleschaft</l>
				<l n="2688" xml:id="chapter-4-l-2688">die gesegene got mit sîner craft!'</l>
				<l n="2689" xml:id="chapter-4-l-2689">Aber sprâchen ime die zwêne zuo:</l>
				<l n="2690" xml:id="chapter-4-l-2690">'vil liebez kint, wannen bist duo</l>
				<l n="2691" xml:id="chapter-4-l-2691">oder wer hât dich dâ her brâht?'</l>
				<l n="2692" xml:id="chapter-4-l-2692">Tristan der was vil wol bedâht</l>
				<l n="2693" xml:id="chapter-4-l-2693">und sinnesam von sînen tagen,</l>
				<l n="2694" xml:id="chapter-4-l-2694">er begunde in vremediu maere sagen:</l>
				<l n="2695" xml:id="chapter-4-l-2695">'saelegen hêrren' sprach er z' in</l>
				<l n="2696" xml:id="chapter-4-l-2696">'von disem lande ich bürtic bin</l>
				<l n="2697" xml:id="chapter-4-l-2697">und solte rîten hiute,</l>
				<l n="2698" xml:id="chapter-4-l-2698">ich und ander liute,</l>
				<l n="2699" xml:id="chapter-4-l-2699">jagen ûf disem walde alhie.</l>
				<l n="2700" xml:id="chapter-4-l-2700">do entreit ich, ine weiz selbe wie,</l>
				<l n="2701" xml:id="chapter-4-l-2701">den jegeren unde den hunden.</l>
				<l n="2702" xml:id="chapter-4-l-2702">die die waltstîge kunden,</l>
				<l n="2703" xml:id="chapter-4-l-2703">die gevuoren alle baz dan ich.</l>
				<l n="2704" xml:id="chapter-4-l-2704">wan âne stîc verreit ich mich,</l>
				<l n="2705" xml:id="chapter-4-l-2705">unz daz ich gar verirret wart.</l>
				<l n="2706" xml:id="chapter-4-l-2706">sus traf ich eine veige vart,</l>
				<l n="2707" xml:id="chapter-4-l-2707">diu truoc mich unz ûf einen graben,</l>
				<l n="2708" xml:id="chapter-4-l-2708">dane kunde ich mîn pfert nie gehaben,</l>
				<l n="2709" xml:id="chapter-4-l-2709">ezn wolte allez nider vür sich.</l>
				<l n="2710" xml:id="chapter-4-l-2710">ze jungest gelac pfert und ich</l>
				<l n="2711" xml:id="chapter-4-l-2711">beidiu z' einem hûfen nider.</l>
				<l n="2712" xml:id="chapter-4-l-2712">done kunde ich nie sô schiere wider</l>
				<l n="2713" xml:id="chapter-4-l-2713">ze mînem stegereife komen,</l>
				<l n="2714" xml:id="chapter-4-l-2714">ezn haete mir den zügel genomen</l>
				<l n="2715" xml:id="chapter-4-l-2715">und lief allez den walt în.</l>
				<l n="2716" xml:id="chapter-4-l-2716">sus kam ich an diz pfedelîn,</l>
				<l n="2717" xml:id="chapter-4-l-2717">daz hât mich unz her getragen.</l>
				<l n="2718" xml:id="chapter-4-l-2718">nu enkan ich nieman gesagen,</l>
				<l n="2719" xml:id="chapter-4-l-2719">wâ ich bin oder war ich sol.</l>
				<l n="2720" xml:id="chapter-4-l-2720">nu guoten liute, tuot sô wol</l>
				<l n="2721" xml:id="chapter-4-l-2721">und saget mir, wâ welt ir hin?'</l>
				<l n="2722" xml:id="chapter-4-l-2722">'vriunt' sprâchen sî dô wider in</l>
				<l n="2723" xml:id="chapter-4-l-2723">'geruochet unser trehtîn,</l>
				<l n="2724" xml:id="chapter-4-l-2724">sô welle wir noch hînaht sîn</l>
				<l n="2725" xml:id="chapter-4-l-2725">ze Tintajêle in der stat.'</l>
				<l n="2726" xml:id="chapter-4-l-2726">Tristan guotlîche sî dô bat,</l>
				<l n="2727" xml:id="chapter-4-l-2727">daz sî 'n mit in dar liezen gân.</l>
				<l n="2728" xml:id="chapter-4-l-2728">'vil liebez kint, daz sî getân '</l>
				<l n="2729" xml:id="chapter-4-l-2729">sprâchen die wallenden man</l>
				<l n="2730" xml:id="chapter-4-l-2730">'wil dû dâ hin, sô kêre dan.'</l>
				<l n="2731" xml:id="chapter-4-l-2731">Tristan der kêrte mit in hin.</l>
				<l n="2732" xml:id="chapter-4-l-2732">hie mite sô huop sich under in</l>
				<l n="2733" xml:id="chapter-4-l-2733">maneger slahte maere.</l>
				<l n="2734" xml:id="chapter-4-l-2734">Tristan der hovebaere</l>
				<l n="2735" xml:id="chapter-4-l-2735">der was mit rede alsô gewar,</l>
				<l n="2736" xml:id="chapter-4-l-2736">si vrâgeten her oder dar,</l>
				<l n="2737" xml:id="chapter-4-l-2737">daz er des alles antwurt bôt</l>
				<l n="2738" xml:id="chapter-4-l-2738">niwan ze staten und ze nôt.</l>
				<l n="2739" xml:id="chapter-4-l-2739">er haete sîne mâze</l>
				<l n="2740" xml:id="chapter-4-l-2740">an rede und an gelâze</l>
				<l n="2741" xml:id="chapter-4-l-2741">sô wol, daz es die wîsen,</l>
				<l n="2742" xml:id="chapter-4-l-2742">die getageten und die grîsen</l>
				<l n="2743" xml:id="chapter-4-l-2743">ze grôzen saelden jâhen</l>
				<l n="2744" xml:id="chapter-4-l-2744">und aber ie baz besâhen</l>
				<l n="2745" xml:id="chapter-4-l-2745">sîne gebaerde und sîne site</l>
				<l n="2746" xml:id="chapter-4-l-2746">und sînen schoenen lîp dâ mite;</l>
				<l n="2747" xml:id="chapter-4-l-2747">sîniu cleider, diu er an truoc,</l>
				<l n="2748" xml:id="chapter-4-l-2748">diu gemarcten sî genuoc,</l>
				<l n="2749" xml:id="chapter-4-l-2749">durch daz si wâren sêre rîch</l>
				<l n="2750" xml:id="chapter-4-l-2750">und an gewürhte wunderlîch.</l>
				<l n="2751" xml:id="chapter-4-l-2751">und sprâchen in ir muote:</l>
				<l n="2752" xml:id="chapter-4-l-2752">'â hêrre got der guote,</l>
				<l n="2753" xml:id="chapter-4-l-2753">wer oder wannen ist diz kint,</l>
				<l n="2754" xml:id="chapter-4-l-2754">des site sô rehte schoene sint?'</l>
				<l n="2755" xml:id="chapter-4-l-2755">sus giengen sî 'n betrahtende</l>
				<l n="2756" xml:id="chapter-4-l-2756">und allez sîn dinc ahtende</l>
				<l n="2757" xml:id="chapter-4-l-2757">( diz was ir kurzewîle)</l>
				<l n="2758" xml:id="chapter-4-l-2758">wol eine welsche mîle.</l>
			</div>
			<div n="5" xml:id="chapter-5" type="chapter" data-level="1">
				<head xml:lang="deu-Latn">Die Jagd</head>
				<l n="2759" xml:id="chapter-5-l-2759">Nu kam ez in kurzer stunde:</l>
				<l n="2760" xml:id="chapter-5-l-2760">sînes oeheimes hunde,</l>
				<l n="2761" xml:id="chapter-5-l-2761">Markes von Curnewâle,</l>
				<l n="2762" xml:id="chapter-5-l-2762">die haeten zuo dem mâle,</l>
				<l n="2763" xml:id="chapter-5-l-2763">als uns daz wâre maere saget,</l>
				<l n="2764" xml:id="chapter-5-l-2764">einen zîtegen hirz gejaget</l>
				<l n="2765" xml:id="chapter-5-l-2765">zuo der strâze nâhen.</l>
				<l n="2766" xml:id="chapter-5-l-2766">dâ liez er sich ergâhen</l>
				<l n="2767" xml:id="chapter-5-l-2767">und stuont aldâ ze bîle.</l>
				<l n="2768" xml:id="chapter-5-l-2768">im haete vluht und île</l>
				<l n="2769" xml:id="chapter-5-l-2769">alle sîne craft benomen.</l>
				<l n="2770" xml:id="chapter-5-l-2770">nu wâren ouch die jegere komen</l>
				<l n="2771" xml:id="chapter-5-l-2771">mit michelem geschelle</l>
				<l n="2772" xml:id="chapter-5-l-2772">hürnende zuo gevelle.</l>
				<l n="2773" xml:id="chapter-5-l-2773">Tristan dô er den bîl ersach,</l>
				<l n="2774" xml:id="chapter-5-l-2774">wider die pilgerîne er sprach</l>
				<l n="2775" xml:id="chapter-5-l-2775">wîslîche, als er wol kunde:</l>
				<l n="2776" xml:id="chapter-5-l-2776">'ir hêrren, dise hunde,</l>
				<l n="2777" xml:id="chapter-5-l-2777">disen hirz und dise liute,</l>
				<l n="2778" xml:id="chapter-5-l-2778">die verlôs ich hiute.</l>
				<l n="2779" xml:id="chapter-5-l-2779">nu hân ich s' aber vunden.</l>
				<l n="2780" xml:id="chapter-5-l-2780">diz sint mîne kunden.</l>
				<l n="2781" xml:id="chapter-5-l-2781">gebietet mir, ze den wil ich.'</l>
				<l n="2782" xml:id="chapter-5-l-2782">'kint' sprâchen sî 'got segene dich.</l>
				<l n="2783" xml:id="chapter-5-l-2783">ze saelden müezest dû gevarn!'</l>
				<l n="2784" xml:id="chapter-5-l-2784">'genâde, und got müez iuch bewarn!'</l>
				<l n="2785" xml:id="chapter-5-l-2785">sprach aber der guote Tristan.</l>
				<l n="2786" xml:id="chapter-5-l-2786">sus neig er in und kêrte dan</l>
				<l n="2787" xml:id="chapter-5-l-2787">gein dem hirze ûf sîne vart.</l>
				<l n="2788" xml:id="chapter-5-l-2788">Nu daz der hirz gevellet wart,</l>
				<l n="2789" xml:id="chapter-5-l-2789">der dâ jegermeister was,</l>
				<l n="2790" xml:id="chapter-5-l-2790">der stracte in nider ûf daz gras</l>
				<l n="2791" xml:id="chapter-5-l-2791">ûf alle viere alsam ein swîn:</l>
				<l n="2792" xml:id="chapter-5-l-2792">'wie nû meister, waz sol diz sîn?'</l>
				<l n="2793" xml:id="chapter-5-l-2793">sprach aber der höfsche Tristan:</l>
				<l n="2794" xml:id="chapter-5-l-2794">'lât stân! durch got, waz gât ir an?</l>
				<l n="2795" xml:id="chapter-5-l-2795">wer gesach ie hirz zewürken sô?'</l>
				<l n="2796" xml:id="chapter-5-l-2796">der jeger stuont ûf hôher dô;</l>
				<l n="2797" xml:id="chapter-5-l-2797">er sach in an und sprach im zuo:</l>
				<l n="2798" xml:id="chapter-5-l-2798">'wie wiltu kint, daz ich im tuo?</l>
				<l n="2799" xml:id="chapter-5-l-2799">hie ze lande enist kein ander list,</l>
				<l n="2800" xml:id="chapter-5-l-2800">wan alse der hirz enthiutet ist,</l>
				<l n="2801" xml:id="chapter-5-l-2801">sô spaltet man in über al</l>
				<l n="2802" xml:id="chapter-5-l-2802">von dem houbete ze tal</l>
				<l n="2803" xml:id="chapter-5-l-2803">und dâ nâch danne in viere,</l>
				<l n="2804" xml:id="chapter-5-l-2804">sô daz der vier quartiere</l>
				<l n="2805" xml:id="chapter-5-l-2805">dekeinez iht vil groezer sî</l>
				<l n="2806" xml:id="chapter-5-l-2806">danne daz ander dâ bî.</l>
				<l n="2807" xml:id="chapter-5-l-2807">diz ist in disem lande site.</l>
				<l n="2808" xml:id="chapter-5-l-2808">kint, kanstu ihtes iht dâ mite?'</l>
				<l n="2809" xml:id="chapter-5-l-2809">'Jâ meister' sprach er wider in</l>
				<l n="2810" xml:id="chapter-5-l-2810">'daz lant, dâ ich gezogen bin,</l>
				<l n="2811" xml:id="chapter-5-l-2811">dane ist der site niht alsô.'</l>
				<l n="2812" xml:id="chapter-5-l-2812">'wie danne?' sprach der meister dô.</l>
				<l n="2813" xml:id="chapter-5-l-2813">'man enbestet dâ den hirz.'</l>
				<l n="2814" xml:id="chapter-5-l-2814">'entriuwen, vriunt, du enzeiges mir 'z,</l>
				<l n="2815" xml:id="chapter-5-l-2815">sone weiz ich, waz enbesten ist.</l>
				<l n="2816" xml:id="chapter-5-l-2816">ez enweiz nieman disen list</l>
				<l n="2817" xml:id="chapter-5-l-2817">in disem künicrîche hie.</l>
				<l n="2818" xml:id="chapter-5-l-2818">sone gehôrte in ouch genennen nie</l>
				<l n="2819" xml:id="chapter-5-l-2819">von kunden noch von gesten.</l>
				<l n="2820" xml:id="chapter-5-l-2820">trût kint, waz ist enbesten?</l>
				<l n="2821" xml:id="chapter-5-l-2821">als guot du sîs, nu zeige mir 'z.</l>
				<l n="2822" xml:id="chapter-5-l-2822">gâ her, enbeste disen hirz!'</l>
				<l n="2823" xml:id="chapter-5-l-2823">Tristan sprach: 'lieber meister mîn,</l>
				<l n="2824" xml:id="chapter-5-l-2824">sol ez mit iuwern hulden sîn</l>
				<l n="2825" xml:id="chapter-5-l-2825">und mag iu liep dar an geschehen,</l>
				<l n="2826" xml:id="chapter-5-l-2826">sô lâze ich iuch vil gerne sehen,</l>
				<l n="2827" xml:id="chapter-5-l-2827">als verre als ichs gemerket hân,</l>
				<l n="2828" xml:id="chapter-5-l-2828">wie mîn lantsite ist getân,</l>
				<l n="2829" xml:id="chapter-5-l-2829">als ir dâ vrâget umbe den bast.'</l>
				<l n="2830" xml:id="chapter-5-l-2830">der meister sach den jungen gast</l>
				<l n="2831" xml:id="chapter-5-l-2831">vil guotlîche lachende an,</l>
				<l n="2832" xml:id="chapter-5-l-2832">wan er was selbe ein höfscher man</l>
				<l n="2833" xml:id="chapter-5-l-2833">und erkante al die vuoge wol,</l>
				<l n="2834" xml:id="chapter-5-l-2834">die guot man erkennen sol.</l>
				<l n="2835" xml:id="chapter-5-l-2835">'jâ' sprach er 'lieber vriunt, nû tuo!</l>
				<l n="2836" xml:id="chapter-5-l-2836">wol her, bistû ze cranc derzuo,</l>
				<l n="2837" xml:id="chapter-5-l-2837">trût geselle, liebez kint,</l>
				<l n="2838" xml:id="chapter-5-l-2838">ich selbe und die hie mit mir sint,</l>
				<l n="2839" xml:id="chapter-5-l-2839">wir helfen dir 'n mit henden</l>
				<l n="2840" xml:id="chapter-5-l-2840">legen und umbe wenden,</l>
				<l n="2841" xml:id="chapter-5-l-2841">swie sô du vor gebiutest</l>
				<l n="2842" xml:id="chapter-5-l-2842">und mit dem vinger tiutest.'</l>
				<l n="2843" xml:id="chapter-5-l-2843">Tristan der ellende knabe</l>
				<l n="2844" xml:id="chapter-5-l-2844">sînen mantel zôch er abe</l>
				<l n="2845" xml:id="chapter-5-l-2845">und leite den ûf einen stoc.</l>
				<l n="2846" xml:id="chapter-5-l-2846">er zôch hôher sînen roc;</l>
				<l n="2847" xml:id="chapter-5-l-2847">sîn ermel vielt er vorne wider.</l>
				<l n="2848" xml:id="chapter-5-l-2848">sîn schoene hâr daz streich er nider,</l>
				<l n="2849" xml:id="chapter-5-l-2849">ûf sîn ôre leite er daz.</l>
				<l n="2850" xml:id="chapter-5-l-2850">nu besâhen si 'n baz unde baz,</l>
				<l n="2851" xml:id="chapter-5-l-2851">die dâ zem baste wâren.</l>
				<l n="2852" xml:id="chapter-5-l-2852">sîn gelâz und sîn gebâren</l>
				<l n="2853" xml:id="chapter-5-l-2853">daz nâmen s' alle in ir muot</l>
				<l n="2854" xml:id="chapter-5-l-2854">und dûhte sî daz also guot,</l>
				<l n="2855" xml:id="chapter-5-l-2855">daz sî 'z vil gerne sâhen</l>
				<l n="2856" xml:id="chapter-5-l-2856">und in ir herzen jâhen,</l>
				<l n="2857" xml:id="chapter-5-l-2857">sîn dinc waere allez edelîch,</l>
				<l n="2858" xml:id="chapter-5-l-2858">sîniu cleider vremede unde rîch,</l>
				<l n="2859" xml:id="chapter-5-l-2859">sîn lîp ze wunsche getân.</l>
				<l n="2860" xml:id="chapter-5-l-2860">sî begunden alle zuo z' im gân</l>
				<l n="2861" xml:id="chapter-5-l-2861">und sîner dinge nemen war.</l>
				<l n="2862" xml:id="chapter-5-l-2862">nu gie der ellende dar,</l>
				<l n="2863" xml:id="chapter-5-l-2863">der junge meister Tristan.</l>
				<l n="2864" xml:id="chapter-5-l-2864">er greif den hirz mit handen an</l>
				<l n="2865" xml:id="chapter-5-l-2865">und wolte in ûf den rucke legen.</l>
				<l n="2866" xml:id="chapter-5-l-2866">done kunde er in nie dar gewegen,</l>
				<l n="2867" xml:id="chapter-5-l-2867">wan er was ime ze swaere.</l>
				<l n="2868" xml:id="chapter-5-l-2868">dô bat der hovebaere,</l>
				<l n="2869" xml:id="chapter-5-l-2869">daz sî 'n im rehte leiten</l>
				<l n="2870" xml:id="chapter-5-l-2870">und ûf den bast bereiten.</l>
				<l n="2871" xml:id="chapter-5-l-2871">nu daz was schiere getân.</l>
				<l n="2872" xml:id="chapter-5-l-2872">zem hirze gieng er obene stân.</l>
				<l n="2873" xml:id="chapter-5-l-2873">dâ begunde er in entwaeten,</l>
				<l n="2874" xml:id="chapter-5-l-2874">er sneit in unde entnaeten</l>
				<l n="2875" xml:id="chapter-5-l-2875">unden von dem mûle nider.</l>
				<l n="2876" xml:id="chapter-5-l-2876">ze den buocbeinen kêrte er wider,</l>
				<l n="2877" xml:id="chapter-5-l-2877">diu entrante er beide nâch ir zît,</l>
				<l n="2878" xml:id="chapter-5-l-2878">daz rehte vor, daz linke sît.</l>
				<l n="2879" xml:id="chapter-5-l-2879">diu zwei hufbein er dô nam</l>
				<l n="2880" xml:id="chapter-5-l-2880">unde beschelte diu alsam.</l>
				<l n="2881" xml:id="chapter-5-l-2881">dô begunde er die hût scheiden</l>
				<l n="2882" xml:id="chapter-5-l-2882">von den sîten beiden,</l>
				<l n="2883" xml:id="chapter-5-l-2883">dô von den heften über al,</l>
				<l n="2884" xml:id="chapter-5-l-2884">al von obene hin ze tal</l>
				<l n="2885" xml:id="chapter-5-l-2885">und breite sîne hût dô nider.</l>
				<l n="2886" xml:id="chapter-5-l-2886">ze sînen büegen kêrte er wider.</l>
				<l n="2887" xml:id="chapter-5-l-2887">von der brust enbaste er die,</l>
				<l n="2888" xml:id="chapter-5-l-2888">daz er die brust dô ganze lie.</l>
				<l n="2889" xml:id="chapter-5-l-2889">die büege leite er dort hin dan.</l>
				<l n="2890" xml:id="chapter-5-l-2890">sîne brust er dô began</l>
				<l n="2891" xml:id="chapter-5-l-2891">ûz dem rucke scheiden</l>
				<l n="2892" xml:id="chapter-5-l-2892">und von den sîten beiden</l>
				<l n="2893" xml:id="chapter-5-l-2893">ietwederhalp driu rippe dermite.</l>
				<l n="2894" xml:id="chapter-5-l-2894">daz ist der rehte bastsite.</l>
				<l n="2895" xml:id="chapter-5-l-2895">diu lât er iemer dar an,</l>
				<l n="2896" xml:id="chapter-5-l-2896">der die brust geloesen kan.</l>
				<l n="2897" xml:id="chapter-5-l-2897">und al zehant sô kêrte er her,</l>
				<l n="2898" xml:id="chapter-5-l-2898">vil kündeclîche enbaste er</l>
				<l n="2899" xml:id="chapter-5-l-2899">beidiu sîniu hufbein,</l>
				<l n="2900" xml:id="chapter-5-l-2900">besunder niht wan beide in ein.</l>
				<l n="2901" xml:id="chapter-5-l-2901">ir reht er ouch den beiden liez,</l>
				<l n="2902" xml:id="chapter-5-l-2902">den brâten, dâ der rucke stiez</l>
				<l n="2903" xml:id="chapter-5-l-2903">über lanken gein dem ende</l>
				<l n="2904" xml:id="chapter-5-l-2904">wol anderhalber hende,</l>
				<l n="2905" xml:id="chapter-5-l-2905">daz die dâ cimbre nennent,</l>
				<l n="2906" xml:id="chapter-5-l-2906">die den bastlist erkennent.</l>
				<l n="2907" xml:id="chapter-5-l-2907">die rieben er dô beide schiet,</l>
				<l n="2908" xml:id="chapter-5-l-2908">beide er si von dem rucke schriet,</l>
				<l n="2909" xml:id="chapter-5-l-2909">dar nâch den panzen ûf den pas.</l>
				<l n="2910" xml:id="chapter-5-l-2910">und wan daz ungebaere was</l>
				<l n="2911" xml:id="chapter-5-l-2911">sînen schoenen handen, dô sprach er:</l>
				<l n="2912" xml:id="chapter-5-l-2912">'wol balde zwêne knehte her!</l>
				<l n="2913" xml:id="chapter-5-l-2913">tuot diz dort hin danne baz</l>
				<l n="2914" xml:id="chapter-5-l-2914">unde bereitet uns daz!'</l>
				<l n="2915" xml:id="chapter-5-l-2915">sus was der hirz enbestet,</l>
				<l n="2916" xml:id="chapter-5-l-2916">diu hût billîche entlestet.</l>
				<l n="2917" xml:id="chapter-5-l-2917">die brust, die büege, sîten, bein,</l>
				<l n="2918" xml:id="chapter-5-l-2918">daz haete er allez über ein</l>
				<l n="2919" xml:id="chapter-5-l-2919">vil schône dort hin dan geleit.</l>
				<l n="2920" xml:id="chapter-5-l-2920">hie mite sô was der bast bereit.</l>
				<l n="2921" xml:id="chapter-5-l-2921">Tristan der ellende gast</l>
				<l n="2922" xml:id="chapter-5-l-2922">'seht' sprach er 'meister, deist der bast</l>
				<l n="2923" xml:id="chapter-5-l-2923">und alse ist disiu kunst getan.</l>
				<l n="2924" xml:id="chapter-5-l-2924">nu geruochet ir her nâher gân</l>
				<l n="2925" xml:id="chapter-5-l-2925">ir unde iur massenîe</l>
				<l n="2926" xml:id="chapter-5-l-2926">und machet die furkîe!'</l>
				<l n="2927" xml:id="chapter-5-l-2927">'furkîe? trût kint, waz ist daz?</l>
				<l n="2928" xml:id="chapter-5-l-2928">du nennenst mir vor, ine weiz waz.</l>
				<l n="2929" xml:id="chapter-5-l-2929">du hâst uns disen jagelist,</l>
				<l n="2930" xml:id="chapter-5-l-2930">der vremede und guot ze lobene ist,</l>
				<l n="2931" xml:id="chapter-5-l-2931">wol meisterlîchen her getân.</l>
				<l n="2932" xml:id="chapter-5-l-2932">nu lâz in ouch noch vür sich gân.</l>
				<l n="2933" xml:id="chapter-5-l-2933">volvüere dîne meisterschaft!</l>
				<l n="2934" xml:id="chapter-5-l-2934">wir sîn dir iemer dienesthaft.'</l>
				<l n="2935" xml:id="chapter-5-l-2935">Tristan spranc enwec zehant.</l>
				<l n="2936" xml:id="chapter-5-l-2936">eine zwisele hiu er an die hant,</l>
				<l n="2937" xml:id="chapter-5-l-2937">daz die dâ furke nennent,</l>
				<l n="2938" xml:id="chapter-5-l-2938">die die furkîe erkennent.</l>
				<l n="2939" xml:id="chapter-5-l-2939">doch enist niht sunders an den zwein:</l>
				<l n="2940" xml:id="chapter-5-l-2940">furke und zwisele deist al ein.</l>
				<l n="2941" xml:id="chapter-5-l-2941">sus kam er wider mit sînem stabe.</l>
				<l n="2942" xml:id="chapter-5-l-2942">die lebere sneit er sunder abe,</l>
				<l n="2943" xml:id="chapter-5-l-2943">netze unde lumbele schiet er dan.</l>
				<l n="2944" xml:id="chapter-5-l-2944">die cimberen er abe gewan</l>
				<l n="2945" xml:id="chapter-5-l-2945">von dem lide, an dem si was.</l>
				<l n="2946" xml:id="chapter-5-l-2946">sus saz er nider ûf daz gras,</l>
				<l n="2947" xml:id="chapter-5-l-2947">diu stucke nam er elliu driu.</l>
				<l n="2948" xml:id="chapter-5-l-2948">an sîne furken bant er diu</l>
				<l n="2949" xml:id="chapter-5-l-2949">mit sînem netze vaste.</l>
				<l n="2950" xml:id="chapter-5-l-2950">mit einem grüenen baste</l>
				<l n="2951" xml:id="chapter-5-l-2951">verstricte er 'z sus unde sô.</l>
				<l n="2952" xml:id="chapter-5-l-2952">'nu seht, ir hêrren' sprach er dô</l>
				<l n="2953" xml:id="chapter-5-l-2953">'diz heizent sî furkîe</l>
				<l n="2954" xml:id="chapter-5-l-2954">in unser jegerîe.</l>
				<l n="2955" xml:id="chapter-5-l-2955">und wan ez an der furken ist,</l>
				<l n="2956" xml:id="chapter-5-l-2956">durch daz sô heizet dirre list</l>
				<l n="2957" xml:id="chapter-5-l-2957">furkîe und vüeget ouch daz wol,</l>
				<l n="2958" xml:id="chapter-5-l-2958">sît ez an der furken wesen sol.</l>
				<l n="2959" xml:id="chapter-5-l-2959">diz neme ein kneht an sîne hant!</l>
				<l n="2960" xml:id="chapter-5-l-2960">nu tâlanc weset ir gemant</l>
				<l n="2961" xml:id="chapter-5-l-2961">umbe iuwer curîe.'</l>
				<l n="2962" xml:id="chapter-5-l-2962">'curîe? dê benîe!'</l>
				<l n="2963" xml:id="chapter-5-l-2963">sprâchen s' alle 'waz ist daz?</l>
				<l n="2964" xml:id="chapter-5-l-2964">wir vernaemen sarrazênesch baz!</l>
				<l n="2965" xml:id="chapter-5-l-2965">waz ist curîe, lieber man?</l>
				<l n="2966" xml:id="chapter-5-l-2966">swîc unde sage uns niht hie van.</l>
				<l n="2967" xml:id="chapter-5-l-2967">swaz ez sî, daz lâ geschehen,</l>
				<l n="2968" xml:id="chapter-5-l-2968">daz wir 'z mit ougen ane sehen.</l>
				<l n="2969" xml:id="chapter-5-l-2969">diz tuo durch dîne hövescheit!'</l>
				<l n="2970" xml:id="chapter-5-l-2970">Nu Tristan der was aber bereit.</l>
				<l n="2971" xml:id="chapter-5-l-2971">den herzeric er dô gevienc</l>
				<l n="2972" xml:id="chapter-5-l-2972">( ich meine, an dem daz herze hienc)</l>
				<l n="2973" xml:id="chapter-5-l-2973">und enblôzte in aller sîner habe.</l>
				<l n="2974" xml:id="chapter-5-l-2974">daz herze sneit er halbez abe</l>
				<l n="2975" xml:id="chapter-5-l-2975">hin gegen dem spitzen ende</l>
				<l n="2976" xml:id="chapter-5-l-2976">und nam ez in sîne hende.</l>
				<l n="2977" xml:id="chapter-5-l-2977">er begunde ez teilieren,</l>
				<l n="2978" xml:id="chapter-5-l-2978">in criuzewîs zevieren</l>
				<l n="2979" xml:id="chapter-5-l-2979">und warf daz ûf die hût nider.</l>
				<l n="2980" xml:id="chapter-5-l-2980">ze sîme ricke kêrte er wider.</l>
				<l n="2981" xml:id="chapter-5-l-2981">milz unde lungen lôste er abe.</l>
				<l n="2982" xml:id="chapter-5-l-2982">dô was si hin des rickes habe.</l>
				<l n="2983" xml:id="chapter-5-l-2983">nu daz lac ûf der hiute dâ,</l>
				<l n="2984" xml:id="chapter-5-l-2984">ric unde gorgen sneit er sâ</l>
				<l n="2985" xml:id="chapter-5-l-2985">obene, dâ diu brust da want.</l>
				<l n="2986" xml:id="chapter-5-l-2986">daz houbet lôste er al zehant</l>
				<l n="2987" xml:id="chapter-5-l-2987">mit dem gehürne von dem cragen</l>
				<l n="2988" xml:id="chapter-5-l-2988">und hiez daz zuo der brüste tragen.</l>
				<l n="2989" xml:id="chapter-5-l-2989">'nu wol her balde!' sprach er z' in</l>
				<l n="2990" xml:id="chapter-5-l-2990">'nemt balde disen rucke hin!</l>
				<l n="2991" xml:id="chapter-5-l-2991">kome ieman armer liute her,</l>
				<l n="2992" xml:id="chapter-5-l-2992">der es geruoche oder ger,</l>
				<l n="2993" xml:id="chapter-5-l-2993">dem teilet disen rucke mite</l>
				<l n="2994" xml:id="chapter-5-l-2994">oder tuot dermite nâch iuwerm site.</l>
				<l n="2995" xml:id="chapter-5-l-2995">sô mache ich die curîe.'</l>
				<l n="2996" xml:id="chapter-5-l-2996">dar gie diu cumpanîe</l>
				<l n="2997" xml:id="chapter-5-l-2997">und nâmen sîner künste war.</l>
				<l n="2998" xml:id="chapter-5-l-2998">Tristan hiez im bringen dar,</l>
				<l n="2999" xml:id="chapter-5-l-2999">daz er im ê bereiten bat.</l>
				<l n="3000" xml:id="chapter-5-l-3000">nu daz lac allez an der stat</l>
				<l n="3001" xml:id="chapter-5-l-3001">wol gemachet unde bereit,</l>
				<l n="3002" xml:id="chapter-5-l-3002">als er in haete vor geseit.</l>
				<l n="3003" xml:id="chapter-5-l-3003">nû wâren der quartiere</l>
				<l n="3004" xml:id="chapter-5-l-3004">von dem herzen viere</l>
				<l n="3005" xml:id="chapter-5-l-3005">vier halben ûf die hût geleit</l>
				<l n="3006" xml:id="chapter-5-l-3006">nâch jegelîcher gewonheit</l>
				<l n="3007" xml:id="chapter-5-l-3007">und lâgen ûf der hiute alsô.</l>
				<l n="3008" xml:id="chapter-5-l-3008">milz unde lungen sneit er dô,</l>
				<l n="3009" xml:id="chapter-5-l-3009">dar nâch den panzen unde den pas</l>
				<l n="3010" xml:id="chapter-5-l-3010">und swaz der hunde spîse was,</l>
				<l n="3011" xml:id="chapter-5-l-3011">in alsô cleiniu stuckelîn,</l>
				<l n="3012" xml:id="chapter-5-l-3012">als ez ein vuoge mohte sîn,</l>
				<l n="3013" xml:id="chapter-5-l-3013">und spreite ez allez ûf die hût.</l>
				<l n="3014" xml:id="chapter-5-l-3014">hie mite begunde er überlût</l>
				<l n="3015" xml:id="chapter-5-l-3015">den hunden ruofen: 'zâ zâ zâ!'</l>
				<l n="3016" xml:id="chapter-5-l-3016">vil schiere wâren s' alle dâ</l>
				<l n="3017" xml:id="chapter-5-l-3017">und stuonden ob ir spîse.</l>
				<l n="3018" xml:id="chapter-5-l-3018">'seht' sprach der wortwîse</l>
				<l n="3019" xml:id="chapter-5-l-3019">'diz heizent sî curîe</l>
				<l n="3020" xml:id="chapter-5-l-3020">dâ heime in Parmenîe</l>
				<l n="3021" xml:id="chapter-5-l-3021">und wil iu sagen umbe waz.</l>
				<l n="3022" xml:id="chapter-5-l-3022">ez heizet curîe umbe daz,</l>
				<l n="3023" xml:id="chapter-5-l-3023">durch daz ez ûf der cuire lît,</l>
				<l n="3024" xml:id="chapter-5-l-3024">swaz man den hunden danne gît.</l>
				<l n="3025" xml:id="chapter-5-l-3025">als hât diu jegerîe</l>
				<l n="3026" xml:id="chapter-5-l-3026">den selben namen curîe</l>
				<l n="3027" xml:id="chapter-5-l-3027">von cuire vunden unde genomen.</l>
				<l n="3028" xml:id="chapter-5-l-3028">von cuire sô ist curîe komen.</l>
				<l n="3029" xml:id="chapter-5-l-3029">und zwâre ez wart den hunden</l>
				<l n="3030" xml:id="chapter-5-l-3030">ze guoten dingen vunden</l>
				<l n="3031" xml:id="chapter-5-l-3031">und ist ein guot gewonheit,</l>
				<l n="3032" xml:id="chapter-5-l-3032">wan swaz man in dar ûf geleit,</l>
				<l n="3033" xml:id="chapter-5-l-3033">daz ist in süeze durch daz bluot</l>
				<l n="3034" xml:id="chapter-5-l-3034">und machet ouch die hunde guot.</l>
				<l n="3035" xml:id="chapter-5-l-3035">nu sehet an disen bastsite,</l>
				<l n="3036" xml:id="chapter-5-l-3036">da enist kein ander spaehe mite.</l>
				<l n="3037" xml:id="chapter-5-l-3037">nemt war, wie er iu gevalle.'</l>
				<l n="3038" xml:id="chapter-5-l-3038">'â hêrre!' sprâchen s' alle</l>
				<l n="3039" xml:id="chapter-5-l-3039">'waz seistu, saeligez kint?</l>
				<l n="3040" xml:id="chapter-5-l-3040">wir sehen wol, dise liste sint</l>
				<l n="3041" xml:id="chapter-5-l-3041">bracken unde hunden</l>
				<l n="3042" xml:id="chapter-5-l-3042">ze grôzen vrumen vunden.'</l>
				<l n="3043" xml:id="chapter-5-l-3043">Aber sprach der guote Tristan:</l>
				<l n="3044" xml:id="chapter-5-l-3044">'nu nemet iuwer hût hin dan,</l>
				<l n="3045" xml:id="chapter-5-l-3045">wan ine kan hie mite niht baz.</l>
				<l n="3046" xml:id="chapter-5-l-3046">und wizzet waerlîche daz,</l>
				<l n="3047" xml:id="chapter-5-l-3047">kund ich iu baz gedienet hân,</l>
				<l n="3048" xml:id="chapter-5-l-3048">daz haete ich gerne getân.</l>
				<l n="3049" xml:id="chapter-5-l-3049">der man der houwe sîne wit</l>
				<l n="3050" xml:id="chapter-5-l-3050">und widet ûf sunder iuriu lit.</l>
				<l n="3051" xml:id="chapter-5-l-3051">daz houbet vüeret an der hant</l>
				<l n="3052" xml:id="chapter-5-l-3052">und bringet iuwern prîsant</l>
				<l n="3053" xml:id="chapter-5-l-3053">ze hove nâch hovelîchem site.</l>
				<l n="3054" xml:id="chapter-5-l-3054">dâ hovet ir iuch selben mite.</l>
				<l n="3055" xml:id="chapter-5-l-3055">sô wizzet ouch ir selbe wol,</l>
				<l n="3056" xml:id="chapter-5-l-3056">wie man den hirz prîsanten sol.</l>
				<l n="3057" xml:id="chapter-5-l-3057">prîsantet in ze rehte!'</l>
				<l n="3058" xml:id="chapter-5-l-3058">den meister und die knehte</l>
				<l n="3059" xml:id="chapter-5-l-3059">die nam aber dô wunder,</l>
				<l n="3060" xml:id="chapter-5-l-3060">daz in daz kint besunder</l>
				<l n="3061" xml:id="chapter-5-l-3061">und mit bescheidenheite</l>
				<l n="3062" xml:id="chapter-5-l-3062">sô manc jagereht vür leite</l>
				<l n="3063" xml:id="chapter-5-l-3063">und daz ez sô vil wiste</l>
				<l n="3064" xml:id="chapter-5-l-3064">von sus getânem liste.</l>
				<l n="3065" xml:id="chapter-5-l-3065">'sich' sprâchen sî 'saeligez kint!</l>
				<l n="3066" xml:id="chapter-5-l-3066">diu wunderlîchen underbint,</l>
				<l n="3067" xml:id="chapter-5-l-3067">diu du uns vür zelst und hâst gezalt,</l>
				<l n="3068" xml:id="chapter-5-l-3068">diu dunkent uns sô manicvalt:</l>
				<l n="3069" xml:id="chapter-5-l-3069">wirn sehen sî noch baz z' ende gân,</l>
				<l n="3070" xml:id="chapter-5-l-3070">swaz dû biz dâ her hâst getân,</l>
				<l n="3071" xml:id="chapter-5-l-3071">daz ahte wir ze nihte.'</l>
				<l n="3072" xml:id="chapter-5-l-3072">sus zugen s' ime enrihte</l>
				<l n="3073" xml:id="chapter-5-l-3073">ein pferit dar und bâten in,</l>
				<l n="3074" xml:id="chapter-5-l-3074">daz er durch sîne tugent mit in</l>
				<l n="3075" xml:id="chapter-5-l-3075">nâch sîner kunst ze hove rite</l>
				<l n="3076" xml:id="chapter-5-l-3076">und er si sînen lantsite</l>
				<l n="3077" xml:id="chapter-5-l-3077">unz an ein ende lieze sehen.</l>
				<l n="3078" xml:id="chapter-5-l-3078">Tristan sprach: 'daz mac wol geschehen.</l>
				<l n="3079" xml:id="chapter-5-l-3079">nemet den hirz ûf und wol hin!'</l>
				<l n="3080" xml:id="chapter-5-l-3080">sus saz er ûf und reit mit in.</l>
				<l n="3081" xml:id="chapter-5-l-3081">Nu s' also mit ein ander riten,</l>
				<l n="3082" xml:id="chapter-5-l-3082">nu haeten jene vil kûme erbiten</l>
				<l n="3083" xml:id="chapter-5-l-3083">der state unde der stunde.</l>
				<l n="3084" xml:id="chapter-5-l-3084">ir iegelîch begunde</l>
				<l n="3085" xml:id="chapter-5-l-3085">entwerfen sîniu maere,</l>
				<l n="3086" xml:id="chapter-5-l-3086">von welhem lande er waere</l>
				<l n="3087" xml:id="chapter-5-l-3087">und wie er dâ hin waere komen.</l>
				<l n="3088" xml:id="chapter-5-l-3088">sî haeten gerne vernomen</l>
				<l n="3089" xml:id="chapter-5-l-3089">sîn dinc und sîn ahte.</l>
				<l n="3090" xml:id="chapter-5-l-3090">diz nam in sîne trahte</l>
				<l n="3091" xml:id="chapter-5-l-3091">der sinnesame Tristan.</l>
				<l n="3092" xml:id="chapter-5-l-3092">vil sinneclîche er aber began</l>
				<l n="3093" xml:id="chapter-5-l-3093">sîn âventiure vinden.</l>
				<l n="3094" xml:id="chapter-5-l-3094">sîn rede diu enwas kinden</l>
				<l n="3095" xml:id="chapter-5-l-3095">niht gelîch noch sus noch sô.</l>
				<l n="3096" xml:id="chapter-5-l-3096">vil sinneclîche sprach er dô:</l>
				<l n="3097" xml:id="chapter-5-l-3097">'jensît Britanje lît ein lant,</l>
				<l n="3098" xml:id="chapter-5-l-3098">deist Parmenîe genant.</l>
				<l n="3099" xml:id="chapter-5-l-3099">dâ ist mîn vater ein koufman,</l>
				<l n="3100" xml:id="chapter-5-l-3100">der wol nâch sîner ahte kan</l>
				<l n="3101" xml:id="chapter-5-l-3101">der werlde leben schône unde wol,</l>
				<l n="3102" xml:id="chapter-5-l-3102">ich meine aber, alse ein koufman sol.</l>
				<l n="3103" xml:id="chapter-5-l-3103">und wizzet endeclîche:</l>
				<l n="3104" xml:id="chapter-5-l-3104">ern ist doch niht sô rîche</l>
				<l n="3105" xml:id="chapter-5-l-3105">der habe unde des guotes</l>
				<l n="3106" xml:id="chapter-5-l-3106">sô tugentlîches muotes.</l>
				<l n="3107" xml:id="chapter-5-l-3107">der hiez mich lêren, daz ich kan.</l>
				<l n="3108" xml:id="chapter-5-l-3108">nû kâmen dicke koufman</l>
				<l n="3109" xml:id="chapter-5-l-3109">von vremeden künicrîchen dar.</l>
				<l n="3110" xml:id="chapter-5-l-3110">der dinges nam ich sô vil war</l>
				<l n="3111" xml:id="chapter-5-l-3111">beide an ir sprâche und an ir siten,</l>
				<l n="3112" xml:id="chapter-5-l-3112">unz mich mîn muot begunde biten</l>
				<l n="3113" xml:id="chapter-5-l-3113">und schünden staeteclîche</l>
				<l n="3114" xml:id="chapter-5-l-3114">in vremediu künicrîche.</l>
				<l n="3115" xml:id="chapter-5-l-3115">und wan ich gerne haete erkant</l>
				<l n="3116" xml:id="chapter-5-l-3116">unkunde liute und vremediu lant,</l>
				<l n="3117" xml:id="chapter-5-l-3117">dô was ich spâte unde vruo</l>
				<l n="3118" xml:id="chapter-5-l-3118">alsô betrahtic dar zuo,</l>
				<l n="3119" xml:id="chapter-5-l-3119">biz daz ich mînem vater entran</l>
				<l n="3120" xml:id="chapter-5-l-3120">und vuor mit koufliuten dan.</l>
				<l n="3121" xml:id="chapter-5-l-3121">als bin ich her ze lande komen.</l>
				<l n="3122" xml:id="chapter-5-l-3122">Nu habet ir al mîn dinc vernomen.</l>
				<l n="3123" xml:id="chapter-5-l-3123">ine weiz, wie 'z iu gevalle.'</l>
				<l n="3124" xml:id="chapter-5-l-3124">'â trût kint' sprâchen s' alle</l>
				<l n="3125" xml:id="chapter-5-l-3125">'ez was an dir ein edeler muot.</l>
				<l n="3126" xml:id="chapter-5-l-3126">unkünde ist manegem herzen guot</l>
				<l n="3127" xml:id="chapter-5-l-3127">und lêret maneger hande tugent.</l>
				<l n="3128" xml:id="chapter-5-l-3128">trût geselle, süeziu jugent,</l>
				<l n="3129" xml:id="chapter-5-l-3129">gebenedîet sî daz lant</l>
				<l n="3130" xml:id="chapter-5-l-3130">von gote, dâ ie kein marschant</l>
				<l n="3131" xml:id="chapter-5-l-3131">erzôch sô tugentlîchez kint!</l>
				<l n="3132" xml:id="chapter-5-l-3132">alle die künege, die nu sint,</l>
				<l n="3133" xml:id="chapter-5-l-3133">dien erzügen alle ein kint niht baz.</l>
				<l n="3134" xml:id="chapter-5-l-3134">nu liebez kint, nu sage uns daz:</l>
				<l n="3135" xml:id="chapter-5-l-3135">dîn höfscher vater wie nante er dich?'</l>
				<l n="3136" xml:id="chapter-5-l-3136">'Tristan' sprach er 'Tristan heiz ich.'</l>
				<l n="3137" xml:id="chapter-5-l-3137">'dêus adjût' sprach einer dô</l>
				<l n="3138" xml:id="chapter-5-l-3138">'durch got, wie nante er dich dô sô?</l>
				<l n="3139" xml:id="chapter-5-l-3139">du waerest zwâre baz genant</l>
				<l n="3140" xml:id="chapter-5-l-3140">juvente bêle et la riant,</l>
				<l n="3141" xml:id="chapter-5-l-3141">diu schoene jugent, diu lachende.'</l>
				<l n="3142" xml:id="chapter-5-l-3142">sus riten s' ir maere machende,</l>
				<l n="3143" xml:id="chapter-5-l-3143">dirre sus und jener sô.</l>
				<l n="3144" xml:id="chapter-5-l-3144">ir kurzewîle diu was dô</l>
				<l n="3145" xml:id="chapter-5-l-3145">niwan mit disem kinde.</l>
				<l n="3146" xml:id="chapter-5-l-3146">sus vrâgete daz gesinde,</l>
				<l n="3147" xml:id="chapter-5-l-3147">swes iegelîchen dô gezam.</l>
				<l n="3148" xml:id="chapter-5-l-3148">In kurzen zîten ez dô kam,</l>
				<l n="3149" xml:id="chapter-5-l-3149">Tristan daz er die burc gesach.</l>
				<l n="3150" xml:id="chapter-5-l-3150">von einer linden er dô brach</l>
				<l n="3151" xml:id="chapter-5-l-3151">zwei schapel wol geloubet:</l>
				<l n="3152" xml:id="chapter-5-l-3152">eines sazte er ûf sîn houbet,</l>
				<l n="3153" xml:id="chapter-5-l-3153">daz ander er dô wîter maz;</l>
				<l n="3154" xml:id="chapter-5-l-3154">dem jegermeister bôt er daz:</l>
				<l n="3155" xml:id="chapter-5-l-3155">'ei' sprach er 'lieber meister mîn,</l>
				<l n="3156" xml:id="chapter-5-l-3156">saget waz bürge mag diz sîn?</l>
				<l n="3157" xml:id="chapter-5-l-3157">diz ist ein küniclîch castêl.'</l>
				<l n="3158" xml:id="chapter-5-l-3158">der meister sprach: 'deist Tintajêl.'</l>
				<l n="3159" xml:id="chapter-5-l-3159">'Tintajêl? â welh ein castêl!</l>
				<l n="3160" xml:id="chapter-5-l-3160">dê te saut, Tintajêl</l>
				<l n="3161" xml:id="chapter-5-l-3161">und allez dîn gesinde!'</l>
				<l n="3162" xml:id="chapter-5-l-3162">'â wol dir süezem kinde!'</l>
				<l n="3163" xml:id="chapter-5-l-3163">sprâchen sîne geverten dô</l>
				<l n="3164" xml:id="chapter-5-l-3164">'wis iemer saelic unde vrô</l>
				<l n="3165" xml:id="chapter-5-l-3165">und dir müez alse wol geschehen,</l>
				<l n="3166" xml:id="chapter-5-l-3166">als vil gerne wir 'z gesehen!'</l>
				<l n="3167" xml:id="chapter-5-l-3167">Sus kâmen sî zem bürgetor.</l>
				<l n="3168" xml:id="chapter-5-l-3168">Tristan gehabete dô dâ vor.</l>
				<l n="3169" xml:id="chapter-5-l-3169">'ir hêrren' sprach er aber dô z' in</l>
				<l n="3170" xml:id="chapter-5-l-3170">'ine weiz, wan ich iu vremede bin,</l>
				<l n="3171" xml:id="chapter-5-l-3171">wie iuwer keiner ist genamet.</l>
				<l n="3172" xml:id="chapter-5-l-3172">wan varn ie zwêne und zwêne samet</l>
				<l n="3173" xml:id="chapter-5-l-3173">und rîtet rehte ein ander bî,</l>
				<l n="3174" xml:id="chapter-5-l-3174">alse der hirz geschaffen sî.</l>
				<l n="3175" xml:id="chapter-5-l-3175">daz gehürne daz gê vor,</l>
				<l n="3176" xml:id="chapter-5-l-3176">diu brust dâ nâch in sînem spor,</l>
				<l n="3177" xml:id="chapter-5-l-3177">die rieben nâch den büegen.</l>
				<l n="3178" xml:id="chapter-5-l-3178">dâ nâch sô sult ir vüegen,</l>
				<l n="3179" xml:id="chapter-5-l-3179">daz daz jungeste lit</l>
				<l n="3180" xml:id="chapter-5-l-3180">iesâ den rieben volge mit.</l>
				<l n="3181" xml:id="chapter-5-l-3181">dâ nâch sô sult ir nemen war,</l>
				<l n="3182" xml:id="chapter-5-l-3182">daz allerjungeste var</l>
				<l n="3183" xml:id="chapter-5-l-3183">diu cuire und diu furkîe.</l>
				<l n="3184" xml:id="chapter-5-l-3184">deist rehtiu jegerîe.</l>
				<l n="3185" xml:id="chapter-5-l-3185">und lâzet iu niht sîn ze gâch,</l>
				<l n="3186" xml:id="chapter-5-l-3186">rîtet schône ein ander nâch.</l>
				<l n="3187" xml:id="chapter-5-l-3187">mîn meister hie und ich sîn kneht</l>
				<l n="3188" xml:id="chapter-5-l-3188">wir rîten samet, dunk ez iuch reht</l>
				<l n="3189" xml:id="chapter-5-l-3189">und ob ez iu gevalle.'</l>
				<l n="3190" xml:id="chapter-5-l-3190">'jâ trût kint' sprâchen s' alle</l>
				<l n="3191" xml:id="chapter-5-l-3191">'swie sô du wilt, als wellen wir.'</l>
				<l n="3192" xml:id="chapter-5-l-3192">'diz sî!' sprach er 'nu lîhet mir</l>
				<l n="3193" xml:id="chapter-5-l-3193">ein horn, daz mir ze mâze sî,</l>
				<l n="3194" xml:id="chapter-5-l-3194">und sît ouch des gemant dâ bî,</l>
				<l n="3195" xml:id="chapter-5-l-3195">swenn ich an hebe, sô hoeret mir,</l>
				<l n="3196" xml:id="chapter-5-l-3196">und alse ich hürne, als hürnet ir!'</l>
				<l n="3197" xml:id="chapter-5-l-3197">der meister der sprach ime dô zuo:</l>
				<l n="3198" xml:id="chapter-5-l-3198">'vil lieber vriunt, hürne unde tuo</l>
				<l n="3199" xml:id="chapter-5-l-3199">rehte als dir gevalle.</l>
				<l n="3200" xml:id="chapter-5-l-3200">des volge wir dir alle,</l>
				<l n="3201" xml:id="chapter-5-l-3201">ich und die hie mit mir sint.'</l>
				<l n="3202" xml:id="chapter-5-l-3202">'â bon eure' sprach daz kint</l>
				<l n="3203" xml:id="chapter-5-l-3203">'mit guote, daz lât alsô sîn.'</l>
				<l n="3204" xml:id="chapter-5-l-3204">ein cleine hellez hornelîn</l>
				<l n="3205" xml:id="chapter-5-l-3205">daz gâben s' ime an sîne hant.</l>
				<l n="3206" xml:id="chapter-5-l-3206">'nû hin!' sprach er 'allez avant!'</l>
				<l n="3207" xml:id="chapter-5-l-3207">Sus riten si gerottieret în,</l>
				<l n="3208" xml:id="chapter-5-l-3208">zwêne unde zwêne: als solte ez sîn.</l>
				<l n="3209" xml:id="chapter-5-l-3209">und als diu rotte gar în kam,</l>
				<l n="3210" xml:id="chapter-5-l-3210">Tristan sîn hornelîn dô nam</l>
				<l n="3211" xml:id="chapter-5-l-3211">und hürnete alsô rîche</l>
				<l n="3212" xml:id="chapter-5-l-3212">und alsô wunneclîche,</l>
				<l n="3213" xml:id="chapter-5-l-3213">jene alle, die dâ mit im riten,</l>
				<l n="3214" xml:id="chapter-5-l-3214">daz die vor vröuden kûme erbiten,</l>
				<l n="3215" xml:id="chapter-5-l-3215">daz s' ime ze helfe kâmen</l>
				<l n="3216" xml:id="chapter-5-l-3216">und alle ir horn nâmen</l>
				<l n="3217" xml:id="chapter-5-l-3217">und hürneten vil schône</l>
				<l n="3218" xml:id="chapter-5-l-3218">mit ime in sîme dône.</l>
				<l n="3219" xml:id="chapter-5-l-3219">er vuor in vor ze prîse,</l>
				<l n="3220" xml:id="chapter-5-l-3220">si nâch in sîner wîse</l>
				<l n="3221" xml:id="chapter-5-l-3221">bescheidenlîchen unde wol.</l>
				<l n="3222" xml:id="chapter-5-l-3222">diu burc diu wart gedoenes vol.</l>
				<l n="3223" xml:id="chapter-5-l-3223">Der künic und al diu hovediet,</l>
				<l n="3224" xml:id="chapter-5-l-3224">dô sî daz vremede jageliet</l>
				<l n="3225" xml:id="chapter-5-l-3225">gehôrten und vernâmen,</l>
				<l n="3226" xml:id="chapter-5-l-3226">si erschrâken unde erkâmen</l>
				<l n="3227" xml:id="chapter-5-l-3227">vil inneclîche sêre,</l>
				<l n="3228" xml:id="chapter-5-l-3228">wan ez dâ vor nie mêre</l>
				<l n="3229" xml:id="chapter-5-l-3229">dâ ze hove wart vernomen.</l>
				<l n="3230" xml:id="chapter-5-l-3230">nu was diu rotte iezuo komen</l>
				<l n="3231" xml:id="chapter-5-l-3231">vür den palas an die tür.</l>
				<l n="3232" xml:id="chapter-5-l-3232">dâ was vil ingesindes vür</l>
				<l n="3233" xml:id="chapter-5-l-3233">geloufen durch den hornschal.</l>
				<l n="3234" xml:id="chapter-5-l-3234">si nam grôz wunder über al,</l>
				<l n="3235" xml:id="chapter-5-l-3235">waz des geschelles waere.</l>
				<l n="3236" xml:id="chapter-5-l-3236">ouch was der lobebaere</l>
				<l n="3237" xml:id="chapter-5-l-3237">Marke selbe komen dar</l>
				<l n="3238" xml:id="chapter-5-l-3238">nemen dirre maere war</l>
				<l n="3239" xml:id="chapter-5-l-3239">und mit im manic cûrtois man.</l>
				<l n="3240" xml:id="chapter-5-l-3240">nu Tristan den künic sehen began,</l>
				<l n="3241" xml:id="chapter-5-l-3241">er begunde im wol gevallen</l>
				<l n="3242" xml:id="chapter-5-l-3242">vor den andern allen.</l>
				<l n="3243" xml:id="chapter-5-l-3243">sîn herze in sunder ûz erlas,</l>
				<l n="3244" xml:id="chapter-5-l-3244">wan er von sînem bluote was.</l>
				<l n="3245" xml:id="chapter-5-l-3245">diu natiure zôch in dar.</l>
				<l n="3246" xml:id="chapter-5-l-3246">er nam sîn mit den ougen war</l>
				<l n="3247" xml:id="chapter-5-l-3247">und begunde in grüezen schône.</l>
				<l n="3248" xml:id="chapter-5-l-3248">in vremedem horndône</l>
				<l n="3249" xml:id="chapter-5-l-3249">ein ander wîse huob er an.</l>
				<l n="3250" xml:id="chapter-5-l-3250">sô lûte er hürnen began,</l>
				<l n="3251" xml:id="chapter-5-l-3251">daz im nieman an der stunde</l>
				<l n="3252" xml:id="chapter-5-l-3252">wol gevolgen kunde.</l>
				<l n="3253" xml:id="chapter-5-l-3253">nu des was schiere ein ende.</l>
				<l n="3254" xml:id="chapter-5-l-3254">der wol gezogen ellende</l>
				<l n="3255" xml:id="chapter-5-l-3255">der lie sîn hürnen unde sweic.</l>
				<l n="3256" xml:id="chapter-5-l-3256">vil schône er gein dem künege neic</l>
				<l n="3257" xml:id="chapter-5-l-3257">und sprach mit süezem munde</l>
				<l n="3258" xml:id="chapter-5-l-3258">vil suoze, als er wol kunde:</l>
				<l n="3259" xml:id="chapter-5-l-3259">'dêu sal le roi et sa mehnîe.</l>
				<l n="3260" xml:id="chapter-5-l-3260">künec und sîne massenîe</l>
				<l n="3261" xml:id="chapter-5-l-3261">die gehalte got der guote!'</l>
				<l n="3262" xml:id="chapter-5-l-3262">Marke der wol gemuote</l>
				<l n="3263" xml:id="chapter-5-l-3263">und al sîn ingesinde</l>
				<l n="3264" xml:id="chapter-5-l-3264">die danketen dem kinde</l>
				<l n="3265" xml:id="chapter-5-l-3265">vil tugentlîchen unde wol,</l>
				<l n="3266" xml:id="chapter-5-l-3266">als man dem tugenthaften sol.</l>
				<l n="3267" xml:id="chapter-5-l-3267">'â!' sprâchen s' al gemeine</l>
				<l n="3268" xml:id="chapter-5-l-3268">grôze unde cleine,</l>
				<l n="3269" xml:id="chapter-5-l-3269">'dê duin dûze âventûre</l>
				<l n="3270" xml:id="chapter-5-l-3270">si dûze crêatûre:</l>
				<l n="3271" xml:id="chapter-5-l-3271">got gebe süeze âventiure</l>
				<l n="3272" xml:id="chapter-5-l-3272">sô süezer crêatiure!'</l>
				<l n="3273" xml:id="chapter-5-l-3273">Der künec der nam des kindes war.</l>
				<l n="3274" xml:id="chapter-5-l-3274">den jeger den besande er dar:</l>
				<l n="3275" xml:id="chapter-5-l-3275">'sag an' sprach er 'wer ist diz kint,</l>
				<l n="3276" xml:id="chapter-5-l-3276">des wort sô wol besniten sind?'</l>
				<l n="3277" xml:id="chapter-5-l-3277">'â hêrre, ez ist ein Parmenois</l>
				<l n="3278" xml:id="chapter-5-l-3278">sô wunderlîchen cûrtois</l>
				<l n="3279" xml:id="chapter-5-l-3279">und alsô rehte tugentsam,</l>
				<l n="3280" xml:id="chapter-5-l-3280">daz ich 'z an kinde nie vernam,</l>
				<l n="3281" xml:id="chapter-5-l-3281">und giht, er heize Tristan</l>
				<l n="3282" xml:id="chapter-5-l-3282">und sî sîn vater ein koufman.</l>
				<l n="3283" xml:id="chapter-5-l-3283">in geloube ez aber niemer.</l>
				<l n="3284" xml:id="chapter-5-l-3284">wie haete ein koufman iemer</l>
				<l n="3285" xml:id="chapter-5-l-3285">in sîner unmüezekeit</l>
				<l n="3286" xml:id="chapter-5-l-3286">sô grôze muoze an in geleit?</l>
				<l n="3287" xml:id="chapter-5-l-3287">solt er die muoze mit im hân,</l>
				<l n="3288" xml:id="chapter-5-l-3288">der sich unmuoze sol begân?</l>
				<l n="3289" xml:id="chapter-5-l-3289">Â hêrre, er ist sô tugenthaft.</l>
				<l n="3290" xml:id="chapter-5-l-3290">seht, dise niuwe meisterschaft,</l>
				<l n="3291" xml:id="chapter-5-l-3291">als wir nû ze hove sîn komen,</l>
				<l n="3292" xml:id="chapter-5-l-3292">die habe wir gar von ime genomen.</l>
				<l n="3293" xml:id="chapter-5-l-3293">und hoeret wunderlîchen list:</l>
				<l n="3294" xml:id="chapter-5-l-3294">rehte alse der hirz geschaffen ist,</l>
				<l n="3295" xml:id="chapter-5-l-3295">als ist er her ze hove brâht.</l>
				<l n="3296" xml:id="chapter-5-l-3296">wâ wart ie list sô wol bedâht?</l>
				<l n="3297" xml:id="chapter-5-l-3297">nu seht, daz houbet daz gât vor,</l>
				<l n="3298" xml:id="chapter-5-l-3298">diu brust dâ nâch in sînem spor,</l>
				<l n="3299" xml:id="chapter-5-l-3299">büege unde bein, diz unde daz,</l>
				<l n="3300" xml:id="chapter-5-l-3300">daz wart schôner unde baz</l>
				<l n="3301" xml:id="chapter-5-l-3301">ze hove geprîsantet nie.</l>
				<l n="3302" xml:id="chapter-5-l-3302">seht dort, gesâhet ir ie</l>
				<l n="3303" xml:id="chapter-5-l-3303">sus gemachete furkîe?</l>
				<l n="3304" xml:id="chapter-5-l-3304">ine vernam von jegerîe</l>
				<l n="3305" xml:id="chapter-5-l-3305">solher liste nie niht mê.</l>
				<l n="3306" xml:id="chapter-5-l-3306">dâ zuo liez er uns sehen ê,</l>
				<l n="3307" xml:id="chapter-5-l-3307">wie man den hirz enbesten sol.</l>
				<l n="3308" xml:id="chapter-5-l-3308">diu kunst gevellet mir sô wol,</l>
				<l n="3309" xml:id="chapter-5-l-3309">daz ich niemer hirz noch tier</l>
				<l n="3310" xml:id="chapter-5-l-3310">gehouwen wil in vier quartier,</l>
				<l n="3311" xml:id="chapter-5-l-3311">und solte ich iemer mêre jagen.'</l>
				<l n="3312" xml:id="chapter-5-l-3312">sus begunde er sînem hêrren sagen</l>
				<l n="3313" xml:id="chapter-5-l-3313">von ende sîniu maere,</l>
				<l n="3314" xml:id="chapter-5-l-3314">wie vollekomen er waere</l>
				<l n="3315" xml:id="chapter-5-l-3315">an höfscher jegerîe</l>
				<l n="3316" xml:id="chapter-5-l-3316">und wie er die curîe</l>
				<l n="3317" xml:id="chapter-5-l-3317">den hunden vür leite.</l>
				<l n="3318" xml:id="chapter-5-l-3318">und swaz der jeger seite,</l>
				<l n="3319" xml:id="chapter-5-l-3319">des nam der künec vil guote war</l>
				<l n="3320" xml:id="chapter-5-l-3320">und hiez dem kinde ruofen dar,</l>
				<l n="3321" xml:id="chapter-5-l-3321">die jegere ze herbergen varn,</l>
				<l n="3322" xml:id="chapter-5-l-3322">ir ambet unde ir dinc bewarn.</l>
				<l n="3323" xml:id="chapter-5-l-3323">die kêrten umbe und riten dan.</l>
				<l n="3324" xml:id="chapter-5-l-3324">der jegermeister Tristan</l>
				<l n="3325" xml:id="chapter-5-l-3325">der gap sîn hornelîn dâ wider</l>
				<l n="3326" xml:id="chapter-5-l-3326">und erbeizete zuo der erde nider.</l>
				<l n="3327" xml:id="chapter-5-l-3327">Daz junge hovegesinde</l>
				<l n="3328" xml:id="chapter-5-l-3328">daz lief engegen dem kinde</l>
				<l n="3329" xml:id="chapter-5-l-3329">und condewierte ez schône</l>
				<l n="3330" xml:id="chapter-5-l-3330">under armen vür die crône.</l>
				<l n="3331" xml:id="chapter-5-l-3331">ouch kunde er selbe schône gân.</l>
				<l n="3332" xml:id="chapter-5-l-3332">dar zuo was ime der lîp getân,</l>
				<l n="3333" xml:id="chapter-5-l-3333">als ez diu Minne gebôt.</l>
				<l n="3334" xml:id="chapter-5-l-3334">sîn munt was rehte rôsenrôt,</l>
				<l n="3335" xml:id="chapter-5-l-3335">sîn varwe lieht, sîn ougen clâr.</l>
				<l n="3336" xml:id="chapter-5-l-3336">brûnreideloht was ime daz hâr,</l>
				<l n="3337" xml:id="chapter-5-l-3337">gecrûspet bî dem ende.</l>
				<l n="3338" xml:id="chapter-5-l-3338">sîn arme und sîne hende</l>
				<l n="3339" xml:id="chapter-5-l-3339">wol gestellet unde blanc.</l>
				<l n="3340" xml:id="chapter-5-l-3340">sîn lîp ze guoter mâze lanc.</l>
				<l n="3341" xml:id="chapter-5-l-3341">sîne vüeze und sîniu bein,</l>
				<l n="3342" xml:id="chapter-5-l-3342">dar an sîne schoene almeistic schein,</l>
				<l n="3343" xml:id="chapter-5-l-3343">diu stuonden sô ze prîse wol,</l>
				<l n="3344" xml:id="chapter-5-l-3344">als man 'z an manne prisen sol.</l>
				<l n="3345" xml:id="chapter-5-l-3345">sîn gewant, als ich iu hân geseit,</l>
				<l n="3346" xml:id="chapter-5-l-3346">daz was mit grôzer höfscheit</l>
				<l n="3347" xml:id="chapter-5-l-3347">nâch sînem lîbe gesniten.</l>
				<l n="3348" xml:id="chapter-5-l-3348">an gebaerde unde an schoenen siten</l>
				<l n="3349" xml:id="chapter-5-l-3349">was ime sô rehte wol geschehen,</l>
				<l n="3350" xml:id="chapter-5-l-3350">daz man in gerne mohte sehen.</l>
				<l n="3351" xml:id="chapter-5-l-3351">Marke sach Tristanden an:</l>
				<l n="3352" xml:id="chapter-5-l-3352">'vriunt' sprach er 'heizestû Tristan?'</l>
				<l n="3353" xml:id="chapter-5-l-3353">'jâ hêrre, Tristan; dêu sal!'</l>
				<l n="3354" xml:id="chapter-5-l-3354">'dêu sal, bêâs vassal!'</l>
				<l n="3355" xml:id="chapter-5-l-3355">'mercî' sprach er 'gentil rois,</l>
				<l n="3356" xml:id="chapter-5-l-3356">edeler künic curnewalois,</l>
				<l n="3357" xml:id="chapter-5-l-3357">ir und iur gesinde</l>
				<l n="3358" xml:id="chapter-5-l-3358">ir sît von gotes kinde</l>
				<l n="3359" xml:id="chapter-5-l-3359">iemer gebenedîet!'</l>
				<l n="3360" xml:id="chapter-5-l-3360">dô wart gemerzîet</l>
				<l n="3361" xml:id="chapter-5-l-3361">wunder von der hovediet.</l>
				<l n="3362" xml:id="chapter-5-l-3362">si triben niwan daz eine liet:</l>
				<l n="3363" xml:id="chapter-5-l-3363">'Tristan, Tristan li Parmenois</l>
				<l n="3364" xml:id="chapter-5-l-3364">cum est bêâs et cum cûrtois!'</l>
				<l n="3365" xml:id="chapter-5-l-3365">Marke sprach aber Tristande zuo:</l>
				<l n="3366" xml:id="chapter-5-l-3366">'ich sage dir, Tristan, waz du tuo.</l>
				<l n="3367" xml:id="chapter-5-l-3367">du solt mich einer bete gewern,</l>
				<l n="3368" xml:id="chapter-5-l-3368">der enwil ich niht von dir enbern.'</l>
				<l n="3369" xml:id="chapter-5-l-3369">'swaz ir gebietet, hêrre mîn.'</l>
				<l n="3370" xml:id="chapter-5-l-3370">'dû solt mîn jegermeister sîn!'</l>
				<l n="3371" xml:id="chapter-5-l-3371">hie wart ein michel lahter van.</l>
				<l n="3372" xml:id="chapter-5-l-3372">hier under sprach dô Tristan:</l>
				<l n="3373" xml:id="chapter-5-l-3373">'hêrre, gebietet über mich.</l>
				<l n="3374" xml:id="chapter-5-l-3374">swaz ir gebietet, daz bin ich.</l>
				<l n="3375" xml:id="chapter-5-l-3375">iuwer jeger und iuwer dienestman</l>
				<l n="3376" xml:id="chapter-5-l-3376">daz bin ich, alse ich beste kan.'</l>
				<l n="3377" xml:id="chapter-5-l-3377">'mit guote, vriunt' sprach Marke dô</l>
				<l n="3378" xml:id="chapter-5-l-3378">'diz ist gelobet, nu sî alsô!'</l>
			</div>
			<div n="6" xml:id="chapter-6" type="chapter" data-level="1">
				<head xml:lang="deu-Latn">Der junge Künstler</head>
				<l n="3379" xml:id="chapter-6-l-3379">Nu Tristan der ist ze hûse komen</l>
				<l n="3380" xml:id="chapter-6-l-3380">unwizzende, alse ir habet vernomen,</l>
				<l n="3381" xml:id="chapter-6-l-3381">und wânde doch ellende sîn.</l>
				<l n="3382" xml:id="chapter-6-l-3382">der unverwânde vater sîn,</l>
				<l n="3383" xml:id="chapter-6-l-3383">Marke der tugende rîche</l>
				<l n="3384" xml:id="chapter-6-l-3384">der gewarp vil tugentlîche.</l>
				<l n="3385" xml:id="chapter-6-l-3385">ouch was des dô vil michel nôt.</l>
				<l n="3386" xml:id="chapter-6-l-3386">er bat besunder unde gebôt</l>
				<l n="3387" xml:id="chapter-6-l-3387">al dem hovegesinde,</l>
				<l n="3388" xml:id="chapter-6-l-3388">daz sî dem vremedem kinde</l>
				<l n="3389" xml:id="chapter-6-l-3389">guot unde genaedic waeren</l>
				<l n="3390" xml:id="chapter-6-l-3390">und daz s' im êre baeren</l>
				<l n="3391" xml:id="chapter-6-l-3391">mit rede und mit gesellekeit.</l>
				<l n="3392" xml:id="chapter-6-l-3392">des wâren s' alle samet bereit</l>
				<l n="3393" xml:id="chapter-6-l-3393">mit willeclîchem muote.</l>
				<l n="3394" xml:id="chapter-6-l-3394">sus was Tristan der guote</l>
				<l n="3395" xml:id="chapter-6-l-3395">des küneges ingesinde dô.</l>
				<l n="3396" xml:id="chapter-6-l-3396">der sach in gerne und was sîn vrô,</l>
				<l n="3397" xml:id="chapter-6-l-3397">wan in truog ouch sîn herze dar</l>
				<l n="3398" xml:id="chapter-6-l-3398">und nam sîn gerne und ofte war;</l>
				<l n="3399" xml:id="chapter-6-l-3399">wan er was z' allen zîten</l>
				<l n="3400" xml:id="chapter-6-l-3400">höfschlîche an sîner sîten</l>
				<l n="3401" xml:id="chapter-6-l-3401">und truog in sînen dienest an</l>
				<l n="3402" xml:id="chapter-6-l-3402">als ofte, als er sîn state gewan.</l>
				<l n="3403" xml:id="chapter-6-l-3403">swâ Marke was oder swar er gie,</l>
				<l n="3404" xml:id="chapter-6-l-3404">dâ was Tristan der ander ie</l>
				<l n="3405" xml:id="chapter-6-l-3405">und nam daz Marke wol vür guot.</l>
				<l n="3406" xml:id="chapter-6-l-3406">er truoc im harte holden muot</l>
				<l n="3407" xml:id="chapter-6-l-3407">und tete im wol, swenne er in sach.</l>
				<l n="3408" xml:id="chapter-6-l-3408">In den dingen ez geschach,</l>
				<l n="3409" xml:id="chapter-6-l-3409">innerthalp den ahte tagen</l>
				<l n="3410" xml:id="chapter-6-l-3410">reit Marke selbe mit im jagen</l>
				<l n="3411" xml:id="chapter-6-l-3411">und hovegesindes vil dâ mite</l>
				<l n="3412" xml:id="chapter-6-l-3412">schouwen sînen jagesite</l>
				<l n="3413" xml:id="chapter-6-l-3413">und sîner künste nemen war.</l>
				<l n="3414" xml:id="chapter-6-l-3414">nu hiez im Marke bringen dar</l>
				<l n="3415" xml:id="chapter-6-l-3415">sîn jagephert und gab im daz.</l>
				<l n="3416" xml:id="chapter-6-l-3416">Tristan wart nie geriten baz,</l>
				<l n="3417" xml:id="chapter-6-l-3417">wan ez was starc, schoene unde snel.</l>
				<l n="3418" xml:id="chapter-6-l-3418">ein hornelîn süeze unde hel</l>
				<l n="3419" xml:id="chapter-6-l-3419">hiez er im geben an sîne hant.</l>
				<l n="3420" xml:id="chapter-6-l-3420">'Tristan' sprach er 'nu wis gemant,</l>
				<l n="3421" xml:id="chapter-6-l-3421">daz dû mîn jegermeister bist,</l>
				<l n="3422" xml:id="chapter-6-l-3422">und zeige uns dînen jagelist.</l>
				<l n="3423" xml:id="chapter-6-l-3423">nim dîne hunde unde var</l>
				<l n="3424" xml:id="chapter-6-l-3424">und schicke dîne warte dar,</l>
				<l n="3425" xml:id="chapter-6-l-3425">dâ sî dich rehte dunken stân.'</l>
				<l n="3426" xml:id="chapter-6-l-3426">'nein hêrre, ezn mac sô nicht ergân '</l>
				<l n="3427" xml:id="chapter-6-l-3427">sprach aber der höfsche Tristan</l>
				<l n="3428" xml:id="chapter-6-l-3428">'heizet die jegere kêren dan,</l>
				<l n="3429" xml:id="chapter-6-l-3429">die suln die warte sâzen</l>
				<l n="3430" xml:id="chapter-6-l-3430">und suln von ruore lâzen.</l>
				<l n="3431" xml:id="chapter-6-l-3431">die erkennent hie ze lande sich</l>
				<l n="3432" xml:id="chapter-6-l-3432">und wizzent michel baz dan ich,</l>
				<l n="3433" xml:id="chapter-6-l-3433">wâ der hirz hin ziuhet</l>
				<l n="3434" xml:id="chapter-6-l-3434">und vor den hunden vliuhet.</l>
				<l n="3435" xml:id="chapter-6-l-3435">die erkennent die gelegenheit.</l>
				<l n="3436" xml:id="chapter-6-l-3436">sô bin ich, der hie nie gereit,</l>
				<l n="3437" xml:id="chapter-6-l-3437">und bin mitalle ein vremede kneht.'</l>
				<l n="3438" xml:id="chapter-6-l-3438">'daz weiz got, Tristan, dû hâst reht.</l>
				<l n="3439" xml:id="chapter-6-l-3439">du enkanst dich hier an niht bewarn.</l>
				<l n="3440" xml:id="chapter-6-l-3440">die jegere müezen selbe varn</l>
				<l n="3441" xml:id="chapter-6-l-3441">und sich verrihten under in.'</l>
				<l n="3442" xml:id="chapter-6-l-3442">hie mite kêrten die jegere hin</l>
				<l n="3443" xml:id="chapter-6-l-3443">und koppelten ir hunde</l>
				<l n="3444" xml:id="chapter-6-l-3444">und stalten an der stunde</l>
				<l n="3445" xml:id="chapter-6-l-3445">ir warte, als sî wol wisten wâ,</l>
				<l n="3446" xml:id="chapter-6-l-3446">und liezen z' einem hirze sâ</l>
				<l n="3447" xml:id="chapter-6-l-3447">und jageten den ze strîte</l>
				<l n="3448" xml:id="chapter-6-l-3448">unz gein der abentzîte.</l>
				<l n="3449" xml:id="chapter-6-l-3449">dô erliefen in die hunde.</l>
				<l n="3450" xml:id="chapter-6-l-3450">und an der selben stunde</l>
				<l n="3451" xml:id="chapter-6-l-3451">kam Marke und sîn Tristan</l>
				<l n="3452" xml:id="chapter-6-l-3452">und mit in zwein manc hoveman</l>
				<l n="3453" xml:id="chapter-6-l-3453">gerant ze dem gevelle.</l>
				<l n="3454" xml:id="chapter-6-l-3454">dô wart grôz horngeschelle</l>
				<l n="3455" xml:id="chapter-6-l-3455">in maneger slahte dône.</l>
				<l n="3456" xml:id="chapter-6-l-3456">si hürneten sô schône,</l>
				<l n="3457" xml:id="chapter-6-l-3457">daz ez Marken sanfte tete</l>
				<l n="3458" xml:id="chapter-6-l-3458">und mit im manegem an der stete.</l>
				<l n="3459" xml:id="chapter-6-l-3459">Nu sî den hirz gevalten,</l>
				<l n="3460" xml:id="chapter-6-l-3460">ir meister sî dar stalten,</l>
				<l n="3461" xml:id="chapter-6-l-3461">Tristanden, den heinlîchen gast,</l>
				<l n="3462" xml:id="chapter-6-l-3462">und bâten, daz er sî den bast</l>
				<l n="3463" xml:id="chapter-6-l-3463">von ende z' ende lieze sehen.</l>
				<l n="3464" xml:id="chapter-6-l-3464">Tristan der sprach: 'diz sol geschehen!'</l>
				<l n="3465" xml:id="chapter-6-l-3465">und mit der rede bereite er sich.</l>
				<l n="3466" xml:id="chapter-6-l-3466">nu waene ich wol und dunket mich,</l>
				<l n="3467" xml:id="chapter-6-l-3467">daz ez undurften waere,</l>
				<l n="3468" xml:id="chapter-6-l-3468">ob ich iu zwir ein maere</l>
				<l n="3469" xml:id="chapter-6-l-3469">nâch ein ander vür leite.</l>
				<l n="3470" xml:id="chapter-6-l-3470">rehte alse ich iu ê seite</l>
				<l n="3471" xml:id="chapter-6-l-3471">von jenem hirze, rehte alsô</l>
				<l n="3472" xml:id="chapter-6-l-3472">enbaste er aber disen dô.</l>
				<l n="3473" xml:id="chapter-6-l-3473">den bast und die furkîe,</l>
				<l n="3474" xml:id="chapter-6-l-3474">die kunst von der curîe,</l>
				<l n="3475" xml:id="chapter-6-l-3475">dô si die begunden sehen,</l>
				<l n="3476" xml:id="chapter-6-l-3476">si begunden eines mundes jehen,</l>
				<l n="3477" xml:id="chapter-6-l-3477">daz nieman von dem liste</l>
				<l n="3478" xml:id="chapter-6-l-3478">niht bezzers enwiste</l>
				<l n="3479" xml:id="chapter-6-l-3479">noch niemer kunde ervinden.</l>
				<l n="3480" xml:id="chapter-6-l-3480">der künec der hiez dô binden</l>
				<l n="3481" xml:id="chapter-6-l-3481">den hirz ûf unde kêrte dan.</l>
				<l n="3482" xml:id="chapter-6-l-3482">er und sîn jegere Tristan</l>
				<l n="3483" xml:id="chapter-6-l-3483">und al sîn massenîe</l>
				<l n="3484" xml:id="chapter-6-l-3484">mit gehürne und mit furkîe</l>
				<l n="3485" xml:id="chapter-6-l-3485">riten sî dô ze hûse wider.</l>
				<l n="3486" xml:id="chapter-6-l-3486">als was der guote Tristan sider</l>
				<l n="3487" xml:id="chapter-6-l-3487">ein lieber hoveman under in.</l>
				<l n="3488" xml:id="chapter-6-l-3488">künec unde gesinde haeten in</l>
				<l n="3489" xml:id="chapter-6-l-3489">in guoter geselleschaft.</l>
				<l n="3490" xml:id="chapter-6-l-3490">ouch was er alsô dienesthaft</l>
				<l n="3491" xml:id="chapter-6-l-3491">dem armen unde dem rîchen.</l>
				<l n="3492" xml:id="chapter-6-l-3492">möhte er ir iegelîchen</l>
				<l n="3493" xml:id="chapter-6-l-3493">ûf sîner hant getragen hân,</l>
				<l n="3494" xml:id="chapter-6-l-3494">daz haete er gerne getân.</l>
				<l n="3495" xml:id="chapter-6-l-3495">die saelde haete im got gegeben:</l>
				<l n="3496" xml:id="chapter-6-l-3496">er kunde und wolte in allen leben.</l>
				<l n="3497" xml:id="chapter-6-l-3497">lachen, tanzen, singen,</l>
				<l n="3498" xml:id="chapter-6-l-3498">rîten, loufen, springen,</l>
				<l n="3499" xml:id="chapter-6-l-3499">zuhten unde schallen,</l>
				<l n="3500" xml:id="chapter-6-l-3500">daz kunde er mit in allen.</l>
				<l n="3501" xml:id="chapter-6-l-3501">er lebete, swie man wolte</l>
				<l n="3502" xml:id="chapter-6-l-3502">und als diu jugent solte.</l>
				<l n="3503" xml:id="chapter-6-l-3503">swes ir dekeiner began,</l>
				<l n="3504" xml:id="chapter-6-l-3504">daz huob er iemer mit im an.</l>
				<l n="3505" xml:id="chapter-6-l-3505">Nu gevuogete sich daz,</l>
				<l n="3506" xml:id="chapter-6-l-3506">daz Marke an eime tage gesaz</l>
				<l n="3507" xml:id="chapter-6-l-3507">ein lützel nâch der ezzenzît,</l>
				<l n="3508" xml:id="chapter-6-l-3508">sô man doch kurzewîle pflît,</l>
				<l n="3509" xml:id="chapter-6-l-3509">und losete sêre an einer stete</l>
				<l n="3510" xml:id="chapter-6-l-3510">einem leiche, den ein harpfaere tete,</l>
				<l n="3511" xml:id="chapter-6-l-3511">ein meister sîner liste,</l>
				<l n="3512" xml:id="chapter-6-l-3512">der beste den man wiste.</l>
				<l n="3513" xml:id="chapter-6-l-3513">der selbe der was ein Gâlois.</l>
				<l n="3514" xml:id="chapter-6-l-3514">nu kam Tristan der Parmenois</l>
				<l n="3515" xml:id="chapter-6-l-3515">und saz ze sînen vüezen dar</l>
				<l n="3516" xml:id="chapter-6-l-3516">und nam sô vlîzeclîche war</l>
				<l n="3517" xml:id="chapter-6-l-3517">des leiches unde der süezen noten.</l>
				<l n="3518" xml:id="chapter-6-l-3518">waere ez im an den lîp geboten,</l>
				<l n="3519" xml:id="chapter-6-l-3519">ern möhte ez niht verswigen hân:</l>
				<l n="3520" xml:id="chapter-6-l-3520">sîn muot begunde im ûf gân,</l>
				<l n="3521" xml:id="chapter-6-l-3521">sîn herze daz wart muotes vol.</l>
				<l n="3522" xml:id="chapter-6-l-3522">'meister' sprach er 'ir harpfet wol.</l>
				<l n="3523" xml:id="chapter-6-l-3523">die noten sint rehte vür brâht,</l>
				<l n="3524" xml:id="chapter-6-l-3524">senelîche und alse ir wart gedâht.</l>
				<l n="3525" xml:id="chapter-6-l-3525">die macheten Britûne</l>
				<l n="3526" xml:id="chapter-6-l-3526">von mînem hêrn Gurûne</l>
				<l n="3527" xml:id="chapter-6-l-3527">und von sîner vriundinne.'</l>
				<l n="3528" xml:id="chapter-6-l-3528">diz nam in sîne sinne</l>
				<l n="3529" xml:id="chapter-6-l-3529">der harpfaere und loste allez dar,</l>
				<l n="3530" xml:id="chapter-6-l-3530">als er der rede niht naeme war,</l>
				<l n="3531" xml:id="chapter-6-l-3531">unz er den leich volante.</l>
				<l n="3532" xml:id="chapter-6-l-3532">gein dem kinde er sich dô wante:</l>
				<l n="3533" xml:id="chapter-6-l-3533">'waz weistu' sprach er 'liebez kint,</l>
				<l n="3534" xml:id="chapter-6-l-3534">von wannen dise noten sint?</l>
				<l n="3535" xml:id="chapter-6-l-3535">kanstu ihtes iht hier an?'</l>
				<l n="3536" xml:id="chapter-6-l-3536">'jâ schoener meister' sprach Tristan</l>
				<l n="3537" xml:id="chapter-6-l-3537">'ich haete es hie vor meisterschaft.</l>
				<l n="3538" xml:id="chapter-6-l-3538">nû hât ez aber sô cleine craft,</l>
				<l n="3539" xml:id="chapter-6-l-3539">daz ich vor iu niht engetar.'</l>
				<l n="3540" xml:id="chapter-6-l-3540">'nein vriunt, sê dise harpfen dar,</l>
				<l n="3541" xml:id="chapter-6-l-3541">lâ hoeren, welher hande</l>
				<l n="3542" xml:id="chapter-6-l-3542">kan man in dînem lande?'</l>
				<l n="3543" xml:id="chapter-6-l-3543">'gebietet ir daz, meister mîn,</l>
				<l n="3544" xml:id="chapter-6-l-3544">und sol ez mit iuwerm urloub sîn,</l>
				<l n="3545" xml:id="chapter-6-l-3545">daz ich iu harpfe?' sprach Tristan.</l>
				<l n="3546" xml:id="chapter-6-l-3546">'jâ trût geselle, sê harpfe an!'</l>
				<l n="3547" xml:id="chapter-6-l-3547">Als er die harpfen dô genam,</l>
				<l n="3548" xml:id="chapter-6-l-3548">sînen handen sî vil wol gezam.</l>
				<l n="3549" xml:id="chapter-6-l-3549">die wâren, alse ich hân gelesen,</l>
				<l n="3550" xml:id="chapter-6-l-3550">daz sî niht schoener kunden wesen:</l>
				<l n="3551" xml:id="chapter-6-l-3551">weich unde linde, cleine, lanc</l>
				<l n="3552" xml:id="chapter-6-l-3552">und rehte alsam ein harm blanc.</l>
				<l n="3553" xml:id="chapter-6-l-3553">mit den sô ruorte er unde sluoc</l>
				<l n="3554" xml:id="chapter-6-l-3554">ursuoche und notelîne genuoc</l>
				<l n="3555" xml:id="chapter-6-l-3555">seltsaene, süeze, guote.</l>
				<l n="3556" xml:id="chapter-6-l-3556">hie mite wart ime ze muote</l>
				<l n="3557" xml:id="chapter-6-l-3557">umbe sîne leiche von Britûn.</l>
				<l n="3558" xml:id="chapter-6-l-3558">sus nam er sînen plectrûn:</l>
				<l n="3559" xml:id="chapter-6-l-3559">nagel unde seiten zôher,</l>
				<l n="3560" xml:id="chapter-6-l-3560">dise niderer, jene hôher,</l>
				<l n="3561" xml:id="chapter-6-l-3561">rehte als er si wolte hân.</l>
				<l n="3562" xml:id="chapter-6-l-3562">nu diz was schiere getân.</l>
				<l n="3563" xml:id="chapter-6-l-3563">Tristan, der niuwe spilman,</l>
				<l n="3564" xml:id="chapter-6-l-3564">sîn niuwez ambet huob er an</l>
				<l n="3565" xml:id="chapter-6-l-3565">mit vlîzeclîchem ruoche.</l>
				<l n="3566" xml:id="chapter-6-l-3566">sîne noten und sîne ursuoche,</l>
				<l n="3567" xml:id="chapter-6-l-3567">sîne seltsaene grüeze</l>
				<l n="3568" xml:id="chapter-6-l-3568">die harpfete er sô süeze</l>
				<l n="3569" xml:id="chapter-6-l-3569">und machete sî schoene</l>
				<l n="3570" xml:id="chapter-6-l-3570">mit schoenem seitgedoene,</l>
				<l n="3571" xml:id="chapter-6-l-3571">daz iegelîcher dâ zuo lief,</l>
				<l n="3572" xml:id="chapter-6-l-3572">dirre jenem dar nâher rief.</l>
				<l n="3573" xml:id="chapter-6-l-3573">vil schiere kam diu hoveschar</l>
				<l n="3574" xml:id="chapter-6-l-3574">almeistic loufende dar</l>
				<l n="3575" xml:id="chapter-6-l-3575">und wânde niemer komen ze vruo.</l>
				<l n="3576" xml:id="chapter-6-l-3576">nu Marke der sach allez zuo</l>
				<l n="3577" xml:id="chapter-6-l-3577">und saz allez trahtende,</l>
				<l n="3578" xml:id="chapter-6-l-3578">sînen vriunt Tristanden ahtende</l>
				<l n="3579" xml:id="chapter-6-l-3579">und wunderte in des sêre,</l>
				<l n="3580" xml:id="chapter-6-l-3580">daz er sô höfsche lêre</l>
				<l n="3581" xml:id="chapter-6-l-3581">und alsô guote liste,</l>
				<l n="3582" xml:id="chapter-6-l-3582">die er an im selben wiste,</l>
				<l n="3583" xml:id="chapter-6-l-3583">alsô verhelen kunde.</l>
				<l n="3584" xml:id="chapter-6-l-3584">Nu Tristan der begunde</l>
				<l n="3585" xml:id="chapter-6-l-3585">einen leich dô lâzen clingen în</l>
				<l n="3586" xml:id="chapter-6-l-3586">von der vil stolzen vriundîn</l>
				<l n="3587" xml:id="chapter-6-l-3587">Grâlandes des schoenen.</l>
				<l n="3588" xml:id="chapter-6-l-3588">do begunde er suoze doenen</l>
				<l n="3589" xml:id="chapter-6-l-3589">und harpfen sô ze prîse</l>
				<l n="3590" xml:id="chapter-6-l-3590">in britûnischer wîse,</l>
				<l n="3591" xml:id="chapter-6-l-3591">daz maneger dâ stuont unde saz,</l>
				<l n="3592" xml:id="chapter-6-l-3592">der sîn selbes namen vergaz.</l>
				<l n="3593" xml:id="chapter-6-l-3593">dâ begunden herze und ôren</l>
				<l n="3594" xml:id="chapter-6-l-3594">tumben unde tôren</l>
				<l n="3595" xml:id="chapter-6-l-3595">und ûz ir rehte wanken.</l>
				<l n="3596" xml:id="chapter-6-l-3596">dâ wurden gedanken</l>
				<l n="3597" xml:id="chapter-6-l-3597">in maneger wîse vür brâht.</l>
				<l n="3598" xml:id="chapter-6-l-3598">dâ wart vil ofte gedâht:</l>
				<l n="3599" xml:id="chapter-6-l-3599">'â saelic sî der koufman,</l>
				<l n="3600" xml:id="chapter-6-l-3600">der ie sô höfschen sun gewan!'</l>
				<l n="3601" xml:id="chapter-6-l-3601">jâ sîne vinger wîze</l>
				<l n="3602" xml:id="chapter-6-l-3602">die giengen wol ze vlîze</l>
				<l n="3603" xml:id="chapter-6-l-3603">walgende in den seiten.</l>
				<l n="3604" xml:id="chapter-6-l-3604">si begunden doene breiten,</l>
				<l n="3605" xml:id="chapter-6-l-3605">daz der palas voller wart.</l>
				<l n="3606" xml:id="chapter-6-l-3606">dane wart ouch ougen niht gespart,</l>
				<l n="3607" xml:id="chapter-6-l-3607">der kapfete vil manegez dar</l>
				<l n="3608" xml:id="chapter-6-l-3608">und nâmen sîner hende war.</l>
				<l n="3609" xml:id="chapter-6-l-3609">Nu dirre leich der was getân:</l>
				<l n="3610" xml:id="chapter-6-l-3610">nu hiez der guote künec dar gân</l>
				<l n="3611" xml:id="chapter-6-l-3611">und sprach, daz man in baete,</l>
				<l n="3612" xml:id="chapter-6-l-3612">daz er noch einen taete.</l>
				<l n="3613" xml:id="chapter-6-l-3613">'mû voluntiers!' sprach Tristan.</l>
				<l n="3614" xml:id="chapter-6-l-3614">rîlîche huob er aber an</l>
				<l n="3615" xml:id="chapter-6-l-3615">einen senelîchen leich als ê</l>
				<l n="3616" xml:id="chapter-6-l-3616">de la cûrtoise Tispê</l>
				<l n="3617" xml:id="chapter-6-l-3617">von der alten Bâbilône.</l>
				<l n="3618" xml:id="chapter-6-l-3618">den harpfete er sô schône</l>
				<l n="3619" xml:id="chapter-6-l-3619">und gie den noten sô rehte mite</l>
				<l n="3620" xml:id="chapter-6-l-3620">nâch rehte meisterlîchem site,</l>
				<l n="3621" xml:id="chapter-6-l-3621">daz es den harpfaer wunder nam.</l>
				<l n="3622" xml:id="chapter-6-l-3622">und alse ez ie ze staten kam,</l>
				<l n="3623" xml:id="chapter-6-l-3623">sô lie der tugende rîche</l>
				<l n="3624" xml:id="chapter-6-l-3624">suoze unde wunneclîche</l>
				<l n="3625" xml:id="chapter-6-l-3625">sîne schanzûne vliegen în.</l>
				<l n="3626" xml:id="chapter-6-l-3626">er sanc diu leichnotelîn</l>
				<l n="3627" xml:id="chapter-6-l-3627">britûnsche und gâloise,</l>
				<l n="3628" xml:id="chapter-6-l-3628">latînsche und franzoise</l>
				<l n="3629" xml:id="chapter-6-l-3629">sô suoze mit dem munde,</l>
				<l n="3630" xml:id="chapter-6-l-3630">daz nieman wizzen kunde,</l>
				<l n="3631" xml:id="chapter-6-l-3631">wederez süezer waere</l>
				<l n="3632" xml:id="chapter-6-l-3632">oder baz lobebaere,</l>
				<l n="3633" xml:id="chapter-6-l-3633">sîn harpfen oder sîn singen.</l>
				<l n="3634" xml:id="chapter-6-l-3634">sich huop von sînen dingen</l>
				<l n="3635" xml:id="chapter-6-l-3635">und von sîner vuoge</l>
				<l n="3636" xml:id="chapter-6-l-3636">rede unde zal genuoge.</l>
				<l n="3637" xml:id="chapter-6-l-3637">si jâhen al gelîche,</l>
				<l n="3638" xml:id="chapter-6-l-3638">sine vernaemen in dem rîche</l>
				<l n="3639" xml:id="chapter-6-l-3639">an einem man die vuoge nie.</l>
				<l n="3640" xml:id="chapter-6-l-3640">der sprach dort und dirre hie:</l>
				<l n="3641" xml:id="chapter-6-l-3641">'â waz ist diz von kinde?</l>
				<l n="3642" xml:id="chapter-6-l-3642">waz hân wir zuo gesinde?</l>
				<l n="3643" xml:id="chapter-6-l-3643">ez ist allez umbe den wint,</l>
				<l n="3644" xml:id="chapter-6-l-3644">elliu diu kint, diu nu sint,</l>
				<l n="3645" xml:id="chapter-6-l-3645">wider unserm Tristande!'</l>
				<l n="3646" xml:id="chapter-6-l-3646">Tristan dô der verande</l>
				<l n="3647" xml:id="chapter-6-l-3647">sînen leich nâch sîner ger,</l>
				<l n="3648" xml:id="chapter-6-l-3648">Marke sprach: 'Tristan, gâ her.</l>
				<l n="3649" xml:id="chapter-6-l-3649">der dich dâ hât gelêret,</l>
				<l n="3650" xml:id="chapter-6-l-3650">der sî vor gote gêret</l>
				<l n="3651" xml:id="chapter-6-l-3651">und dû mit ime! daz ist vil wol.</l>
				<l n="3652" xml:id="chapter-6-l-3652">dîne leiche ich gerne hoeren sol</l>
				<l n="3653" xml:id="chapter-6-l-3653">underwîlen wider naht,</l>
				<l n="3654" xml:id="chapter-6-l-3654">sô dû doch niht geslâfen maht.</l>
				<l n="3655" xml:id="chapter-6-l-3655">diz tuostu wol mir unde dir.'</l>
				<l n="3656" xml:id="chapter-6-l-3656">'jâ hêrre, wol.' 'nu sage mir,</l>
				<l n="3657" xml:id="chapter-6-l-3657">kanstû kein ander seitspil noch?'</l>
				<l n="3658" xml:id="chapter-6-l-3658">'nein hêrre' sprach er. 'nû iedoch?</l>
				<l n="3659" xml:id="chapter-6-l-3659">rehte als lieb als ich dir sî,</l>
				<l n="3660" xml:id="chapter-6-l-3660">Tristan, dâ vrâge ich dich es bî.'</l>
				<l n="3661" xml:id="chapter-6-l-3661">'hêrre' sprach Tristan al zehant</l>
				<l n="3662" xml:id="chapter-6-l-3662">'irn dörftet mich niht hân gemant</l>
				<l n="3663" xml:id="chapter-6-l-3663">sô verre, ich seite ez iu doch wol,</l>
				<l n="3664" xml:id="chapter-6-l-3664">sît ich 'z iu doch sagen sol</l>
				<l n="3665" xml:id="chapter-6-l-3665">und ir ez wellet wizzen.</l>
				<l n="3666" xml:id="chapter-6-l-3666">hêrre, ich hân gevlizzen</l>
				<l n="3667" xml:id="chapter-6-l-3667">an iegelîchem seitspil</l>
				<l n="3668" xml:id="chapter-6-l-3668">und enkan doch keines alsô vil,</l>
				<l n="3669" xml:id="chapter-6-l-3669">ine kunde es gerne mêre.</l>
				<l n="3670" xml:id="chapter-6-l-3670">ouch hân ich dise lêre</l>
				<l n="3671" xml:id="chapter-6-l-3671">niht vil manegen tac getriben</l>
				<l n="3672" xml:id="chapter-6-l-3672">und zwâre ich bin derbî beliben</l>
				<l n="3673" xml:id="chapter-6-l-3673">under mâlen kûme siben jâr</l>
				<l n="3674" xml:id="chapter-6-l-3674">oder lützel mêre, daz ist wâr.</l>
				<l n="3675" xml:id="chapter-6-l-3675">mich lêrten Parmenîen</l>
				<l n="3676" xml:id="chapter-6-l-3676">videln und symphonîen.</l>
				<l n="3677" xml:id="chapter-6-l-3677">harpfen unde rotten</l>
				<l n="3678" xml:id="chapter-6-l-3678">daz lêrten mich Galotten,</l>
				<l n="3679" xml:id="chapter-6-l-3679">zwêne meister Gâloise.</l>
				<l n="3680" xml:id="chapter-6-l-3680">mich lêrten Britûnoise,</l>
				<l n="3681" xml:id="chapter-6-l-3681">die wâren ûz der stat von Lût,</l>
				<l n="3682" xml:id="chapter-6-l-3682">rehte lîren und sambjût.'</l>
				<l n="3683" xml:id="chapter-6-l-3683">'sambjût, waz ist daz, lieber man?'</l>
				<l n="3684" xml:id="chapter-6-l-3684">'daz beste seitspil, daz ich kan.'</l>
				<l n="3685" xml:id="chapter-6-l-3685">'seht' sprach daz gesinde</l>
				<l n="3686" xml:id="chapter-6-l-3686">'got der hât disem kinde</l>
				<l n="3687" xml:id="chapter-6-l-3687">ûf rehte wunneclîchez leben</l>
				<l n="3688" xml:id="chapter-6-l-3688">sîner genâden vil gegeben!'</l>
				<l n="3689" xml:id="chapter-6-l-3689">Marke der vrâgte in aber dô mê:</l>
				<l n="3690" xml:id="chapter-6-l-3690">'Tristan, ich hôrte dich doch ê</l>
				<l n="3691" xml:id="chapter-6-l-3691">britûnsch singen und gâlois,</l>
				<l n="3692" xml:id="chapter-6-l-3692">guot latîne und franzois.</l>
				<l n="3693" xml:id="chapter-6-l-3693">kanstû die sprâche?' 'hêrre, jâ,</l>
				<l n="3694" xml:id="chapter-6-l-3694">billîche wol.' nu kam iesâ</l>
				<l n="3695" xml:id="chapter-6-l-3695">der hûfe dar gedrungen.</l>
				<l n="3696" xml:id="chapter-6-l-3696">und swer iht vremeder zungen</l>
				<l n="3697" xml:id="chapter-6-l-3697">von den bîlanden kunde,</l>
				<l n="3698" xml:id="chapter-6-l-3698">der versuohte in sâ zestunde:</l>
				<l n="3699" xml:id="chapter-6-l-3699">dirre sus und jener sô.</l>
				<l n="3700" xml:id="chapter-6-l-3700">hier under antwurte er dô</l>
				<l n="3701" xml:id="chapter-6-l-3701">höfschlîche ir aller maeren:</l>
				<l n="3702" xml:id="chapter-6-l-3702">Norwaegen, Îrlandaeren,</l>
				<l n="3703" xml:id="chapter-6-l-3703">Almânjen, Schotten unde Tenen.</l>
				<l n="3704" xml:id="chapter-6-l-3704">dâ begunde sich manc herze senen</l>
				<l n="3705" xml:id="chapter-6-l-3705">nâch Tristandes vuoge.</l>
				<l n="3706" xml:id="chapter-6-l-3706">dâ wolten genuoge</l>
				<l n="3707" xml:id="chapter-6-l-3707">vil gerne sîn gewesen als er.</l>
				<l n="3708" xml:id="chapter-6-l-3708">im sprach vil maneges herzen ger</l>
				<l n="3709" xml:id="chapter-6-l-3709">suoze und inneclîche zuo:</l>
				<l n="3710" xml:id="chapter-6-l-3710">'â Tristan, waere ich alse duo!</l>
				<l n="3711" xml:id="chapter-6-l-3711">Tristan, dû maht gerne leben!</l>
				<l n="3712" xml:id="chapter-6-l-3712">Tristan, dir ist der wunsch gegeben</l>
				<l n="3713" xml:id="chapter-6-l-3713">aller der vuoge, die kein man</l>
				<l n="3714" xml:id="chapter-6-l-3714">ze dirre werlde gehaben kan.'</l>
				<l n="3715" xml:id="chapter-6-l-3715">ouch macheten sî hier under</l>
				<l n="3716" xml:id="chapter-6-l-3716">mit rede michel wunder:</l>
				<l n="3717" xml:id="chapter-6-l-3717">'hôrâ!' sprach diser, 'hôrâ!' sprach der</l>
				<l n="3718" xml:id="chapter-6-l-3718">'elliu diu werlt diu hoere her!</l>
				<l n="3719" xml:id="chapter-6-l-3719">ein vierzehenjaerec kint</l>
				<l n="3720" xml:id="chapter-6-l-3720">kan al die liste, die nu sint!'</l>
				<l n="3721" xml:id="chapter-6-l-3721">Der künec sprach: 'Tristan, hoere her:</l>
				<l n="3722" xml:id="chapter-6-l-3722">an dir ist allez, des ich ger.</l>
				<l n="3723" xml:id="chapter-6-l-3723">dû kanst allez, daz ich wil:</l>
				<l n="3724" xml:id="chapter-6-l-3724">jagen, sprâche, seitspil.</l>
				<l n="3725" xml:id="chapter-6-l-3725">nu suln ouch wir gesellen sîn,</l>
				<l n="3726" xml:id="chapter-6-l-3726">dû der mîn und ich der dîn.</l>
				<l n="3727" xml:id="chapter-6-l-3727">tages sô sul wir rîten jagen,</l>
				<l n="3728" xml:id="chapter-6-l-3728">des nahtes uns hie heime tragen</l>
				<l n="3729" xml:id="chapter-6-l-3729">mit höfschlîchen dingen:</l>
				<l n="3730" xml:id="chapter-6-l-3730">harpfen, videlen, singen,</l>
				<l n="3731" xml:id="chapter-6-l-3731">daz kanstu wol, daz tuo du mir.</l>
				<l n="3732" xml:id="chapter-6-l-3732">sô kan ich spil, daz tuon ich dir,</l>
				<l n="3733" xml:id="chapter-6-l-3733">des ouch dîn herze lîhte gert:</l>
				<l n="3734" xml:id="chapter-6-l-3734">schoeniu cleider unde pfert,</l>
				<l n="3735" xml:id="chapter-6-l-3735">der gibe ich dir swie vil du wilt.</l>
				<l n="3736" xml:id="chapter-6-l-3736">dâ mite hân ich dir wol gespilt.</l>
				<l n="3737" xml:id="chapter-6-l-3737">sich, mîn swert und mîne sporn,</l>
				<l n="3738" xml:id="chapter-6-l-3738">mîn armbrust und mîn guldîn horn,</l>
				<l n="3739" xml:id="chapter-6-l-3739">geselle, daz bevilhe ich dir.</l>
				<l n="3740" xml:id="chapter-6-l-3740">des underwint dich, des pflic mir</l>
				<l n="3741" xml:id="chapter-6-l-3741">und wistu höfsch unde vrô!'</l>
				<l n="3742" xml:id="chapter-6-l-3742">sus was der ellende dô</l>
				<l n="3743" xml:id="chapter-6-l-3743">dâ ze hove ein trût gesinde.</l>
				<l n="3744" xml:id="chapter-6-l-3744">ezn gesach nie man von kinde</l>
				<l n="3745" xml:id="chapter-6-l-3745">die saelde, die man an im sach.</l>
				<l n="3746" xml:id="chapter-6-l-3746">swaz er getete, swaz er gesprach,</l>
				<l n="3747" xml:id="chapter-6-l-3747">daz dûhte und was ouch alse guot,</l>
				<l n="3748" xml:id="chapter-6-l-3748">daz ime diu werlt holden muot</l>
				<l n="3749" xml:id="chapter-6-l-3749">und inneclîchez herze truoc.</l>
				<l n="3750" xml:id="chapter-6-l-3750">hie mite sî der rede genuoc.</l>
				<l n="3751" xml:id="chapter-6-l-3751">wir suln diz maere legen nider</l>
				<l n="3752" xml:id="chapter-6-l-3752">und grîfen aber an jenez wider,</l>
				<l n="3753" xml:id="chapter-6-l-3753">sîn vater, der marschalc dan Rûal</l>
				<l n="3754" xml:id="chapter-6-l-3754">li foitenant et li lêal,</l>
				<l n="3755" xml:id="chapter-6-l-3755">waz der nâch ime getaete,</l>
				<l n="3756" xml:id="chapter-6-l-3756">dô er 'n verloren haete.</l>
			</div>
			<div n="7" xml:id="chapter-7" type="chapter" data-level="1">
				<head xml:lang="deu-Latn">Wiedersehen</head>
				<l n="3757" xml:id="chapter-7-l-3757">Dan Rûal li foitenant</l>
				<l n="3758" xml:id="chapter-7-l-3758">der schifte über mer zehant</l>
				<l n="3759" xml:id="chapter-7-l-3759">mit michelem guote,</l>
				<l n="3760" xml:id="chapter-7-l-3760">wan ime was wol ze muote,</l>
				<l n="3761" xml:id="chapter-7-l-3761">ern wolte niemer wider komen,</l>
				<l n="3762" xml:id="chapter-7-l-3762">ern haete eteswaz vernomen</l>
				<l n="3763" xml:id="chapter-7-l-3763">endeclîcher maere,</l>
				<l n="3764" xml:id="chapter-7-l-3764">wâ sîn junchêrre waere,</l>
				<l n="3765" xml:id="chapter-7-l-3765">und stiez ze Norwaege zuo.</l>
				<l n="3766" xml:id="chapter-7-l-3766">dâ vorschete er spâte unde vruo</l>
				<l n="3767" xml:id="chapter-7-l-3767">in allem dem lande</l>
				<l n="3768" xml:id="chapter-7-l-3768">nâch sînem vriunt Tristande.</l>
				<l n="3769" xml:id="chapter-7-l-3769">waz half daz? ern was dâ niht.</l>
				<l n="3770" xml:id="chapter-7-l-3770">al sîn suochen was ein wiht.</l>
				<l n="3771" xml:id="chapter-7-l-3771">und alse er sîn dô niht envant,</l>
				<l n="3772" xml:id="chapter-7-l-3772">dô kêrte er wider Îlant.</l>
				<l n="3773" xml:id="chapter-7-l-3773">seht, dâne kunde er ihte mê</l>
				<l n="3774" xml:id="chapter-7-l-3774">von ime ervorschen danne als ê.</l>
				<l n="3775" xml:id="chapter-7-l-3775">hie mite begunde er an der habe</l>
				<l n="3776" xml:id="chapter-7-l-3776">sô swachen unde nemen abe,</l>
				<l n="3777" xml:id="chapter-7-l-3777">daz er sich nider ze vuozen liez</l>
				<l n="3778" xml:id="chapter-7-l-3778">und sîniu phert verkoufen hiez</l>
				<l n="3779" xml:id="chapter-7-l-3779">und mit dem guote sande</l>
				<l n="3780" xml:id="chapter-7-l-3780">sîne liute wider ze lande.</l>
				<l n="3781" xml:id="chapter-7-l-3781">sich selben liez er in der nôt,</l>
				<l n="3782" xml:id="chapter-7-l-3782">wan er gie beteln umbe brôt</l>
				<l n="3783" xml:id="chapter-7-l-3783">und treip daz staeteclîche</l>
				<l n="3784" xml:id="chapter-7-l-3784">von rîche ze rîche,</l>
				<l n="3785" xml:id="chapter-7-l-3785">von lande ze lande,</l>
				<l n="3786" xml:id="chapter-7-l-3786">vorschende nâch Tristande</l>
				<l n="3787" xml:id="chapter-7-l-3787">wol driu jâr oder mêre,</l>
				<l n="3788" xml:id="chapter-7-l-3788">biz daz er alsô sêre</l>
				<l n="3789" xml:id="chapter-7-l-3789">von sînes lîbes schoene kam</l>
				<l n="3790" xml:id="chapter-7-l-3790">und an der varwe als abe genam:</l>
				<l n="3791" xml:id="chapter-7-l-3791">swer in dô haete gesehen,</l>
				<l n="3792" xml:id="chapter-7-l-3792">dern haete niemer gejehen,</l>
				<l n="3793" xml:id="chapter-7-l-3793">daz er ie hêrre würde.</l>
				<l n="3794" xml:id="chapter-7-l-3794">die schamelîchen bürde</l>
				<l n="3795" xml:id="chapter-7-l-3795">die truoc der werde dan Rûalt</l>
				<l n="3796" xml:id="chapter-7-l-3796">gelîche alsam ein art ribalt,</l>
				<l n="3797" xml:id="chapter-7-l-3797">daz ime dekein sîn armuot,</l>
				<l n="3798" xml:id="chapter-7-l-3798">als ez doch weizgot manegem tuot,</l>
				<l n="3799" xml:id="chapter-7-l-3799">sînen guoten willen nie benam.</l>
				<l n="3800" xml:id="chapter-7-l-3800">Nu ez in daz vierde jâr dô kam,</l>
				<l n="3801" xml:id="chapter-7-l-3801">dô was er ze Tenemarke</l>
				<l n="3802" xml:id="chapter-7-l-3802">und vorschete ouch dâ starke</l>
				<l n="3803" xml:id="chapter-7-l-3803">von stete ze stete, hin unde her:</l>
				<l n="3804" xml:id="chapter-7-l-3804">von gotes genâden dô vant er</l>
				<l n="3805" xml:id="chapter-7-l-3805">die zwêne wallende man,</l>
				<l n="3806" xml:id="chapter-7-l-3806">die sîn junchêrre Tristan</l>
				<l n="3807" xml:id="chapter-7-l-3807">ûf der waltstrâze vant.</l>
				<l n="3808" xml:id="chapter-7-l-3808">die selben vrâgete er zehant.</l>
				<l n="3809" xml:id="chapter-7-l-3809">die seiten ime ouch maere,</l>
				<l n="3810" xml:id="chapter-7-l-3810">wenne und wie lange es waere,</l>
				<l n="3811" xml:id="chapter-7-l-3811">daz s' einen knaben haeten gesehen,</l>
				<l n="3812" xml:id="chapter-7-l-3812">rehte als si in dâ hôrten jehen</l>
				<l n="3813" xml:id="chapter-7-l-3813">und wie s' in mit in liezen gân,</l>
				<l n="3814" xml:id="chapter-7-l-3814">wie sîn dinc allez was getân</l>
				<l n="3815" xml:id="chapter-7-l-3815">an antlütze unde an hâre,</l>
				<l n="3816" xml:id="chapter-7-l-3816">an rede und an gebâre,</l>
				<l n="3817" xml:id="chapter-7-l-3817">an lîbe und an gewande,</l>
				<l n="3818" xml:id="chapter-7-l-3818">und wie maneger hande</l>
				<l n="3819" xml:id="chapter-7-l-3819">sprâche und vuoge er kunde.</l>
				<l n="3820" xml:id="chapter-7-l-3820">zehant und an der stunde</l>
				<l n="3821" xml:id="chapter-7-l-3821">bekande er wol, im waere alsô.</l>
				<l n="3822" xml:id="chapter-7-l-3822">die wallaere bat er dô,</l>
				<l n="3823" xml:id="chapter-7-l-3823">daz si 'z durch got taeten,</l>
				<l n="3824" xml:id="chapter-7-l-3824">swâ sî 'n gelâzen haeten,</l>
				<l n="3825" xml:id="chapter-7-l-3825">ob sî die stat erkanden,</l>
				<l n="3826" xml:id="chapter-7-l-3826">daz sî s' im rehte nanden.</l>
				<l n="3827" xml:id="chapter-7-l-3827">sus seiten sî Rûâle,</l>
				<l n="3828" xml:id="chapter-7-l-3828">ez waere in Curnewâle</l>
				<l n="3829" xml:id="chapter-7-l-3829">ze Tintajêle in der stat.</l>
				<l n="3830" xml:id="chapter-7-l-3830">die stat er ime dô nennen bat</l>
				<l n="3831" xml:id="chapter-7-l-3831">aber und aber und sprach dô z' in:</l>
				<l n="3832" xml:id="chapter-7-l-3832">'nu wâ lît Curnewâle hin?'</l>
				<l n="3833" xml:id="chapter-7-l-3833">'ez stôzet' sprâchen jene zehant</l>
				<l n="3834" xml:id="chapter-7-l-3834">'jensît Britanje an daz lant.'</l>
				<l n="3835" xml:id="chapter-7-l-3835">'â!' dâhte er 'hêrre trehtîn,</l>
				<l n="3836" xml:id="chapter-7-l-3836">diz mac wol dîn genâde sîn.</l>
				<l n="3837" xml:id="chapter-7-l-3837">ist Tristan, als ich hân vernomen,</l>
				<l n="3838" xml:id="chapter-7-l-3838">alsus ze Curnewâle komen,</l>
				<l n="3839" xml:id="chapter-7-l-3839">sô ist er rehte komen hin heim;</l>
				<l n="3840" xml:id="chapter-7-l-3840">wan Marke der ist sîn oeheim.</l>
				<l n="3841" xml:id="chapter-7-l-3841">dâ wîse mich hin, süezer got!</l>
				<l n="3842" xml:id="chapter-7-l-3842">â hêrre got, durch dîn gebot</l>
				<l n="3843" xml:id="chapter-7-l-3843">du lâ mir noch sô wol geschehen,</l>
				<l n="3844" xml:id="chapter-7-l-3844">daz ich Tristanden müeze sehen!</l>
				<l n="3845" xml:id="chapter-7-l-3845">diz maere, daz ich hân vernomen,</l>
				<l n="3846" xml:id="chapter-7-l-3846">daz müeze mir ze vröuden komen!</l>
				<l n="3847" xml:id="chapter-7-l-3847">ez dunket mich und ist ouch guot.</l>
				<l n="3848" xml:id="chapter-7-l-3848">ez hât mir mînen swaeren muot</l>
				<l n="3849" xml:id="chapter-7-l-3849">erwecket unde gemachet vrô.</l>
				<l n="3850" xml:id="chapter-7-l-3850">'saeligen liute' sprach er dô</l>
				<l n="3851" xml:id="chapter-7-l-3851">'der megede sun müeze iuch bewarn!</l>
				<l n="3852" xml:id="chapter-7-l-3852">ich wil ûf mîne strâze varn</l>
				<l n="3853" xml:id="chapter-7-l-3853">und sehen, ob ich in vinde.'</l>
				<l n="3854" xml:id="chapter-7-l-3854">'nu gewîse iuch nâch dem kinde,</l>
				<l n="3855" xml:id="chapter-7-l-3855">der al der werlde hât gewalt!'</l>
				<l n="3856" xml:id="chapter-7-l-3856">'genâde!' sprach aber dô Rûalt,</l>
				<l n="3857" xml:id="chapter-7-l-3857">'gebietet mir, hiest bite nimê.'</l>
				<l n="3858" xml:id="chapter-7-l-3858">'vriunt' sprâchen jene 'â dê, â dê!'</l>
				<l n="3859" xml:id="chapter-7-l-3859">Rûal dô sîne strâze gie,</l>
				<l n="3860" xml:id="chapter-7-l-3860">sô daz er sîme lîbe nie</l>
				<l n="3861" xml:id="chapter-7-l-3861">ruowe einen halben tac genam,</l>
				<l n="3862" xml:id="chapter-7-l-3862">unz daz er zuo dem mere kam.</l>
				<l n="3863" xml:id="chapter-7-l-3863">dâ ruowete er, daz was im leit;</l>
				<l n="3864" xml:id="chapter-7-l-3864">wan schif diu wâren umbereit.</l>
				<l n="3865" xml:id="chapter-7-l-3865">und alse er dô schiffunge vant,</l>
				<l n="3866" xml:id="chapter-7-l-3866">er vuor ze Britanje in daz lant.</l>
				<l n="3867" xml:id="chapter-7-l-3867">durch Britanje streich er dô</l>
				<l n="3868" xml:id="chapter-7-l-3868">sô strîteclîchen unde alsô,</l>
				<l n="3869" xml:id="chapter-7-l-3869">daz nie kein tac sô langer wart,</l>
				<l n="3870" xml:id="chapter-7-l-3870">daz des iht würde gespart,</l>
				<l n="3871" xml:id="chapter-7-l-3871">ern striche in iemer in die naht.</l>
				<l n="3872" xml:id="chapter-7-l-3872">dâ zuo gab ime muot unde maht</l>
				<l n="3873" xml:id="chapter-7-l-3873">der gedinge, der im was geseit.</l>
				<l n="3874" xml:id="chapter-7-l-3874">ez machete ime sîn arbeit</l>
				<l n="3875" xml:id="chapter-7-l-3875">senfte und harte lîhtsam.</l>
				<l n="3876" xml:id="chapter-7-l-3876">nû er ze Curnewâle kam,</l>
				<l n="3877" xml:id="chapter-7-l-3877">zehant dô vrâgete er maere,</l>
				<l n="3878" xml:id="chapter-7-l-3878">wâ Tintajêle waere.</l>
				<l n="3879" xml:id="chapter-7-l-3879">vil schiere er des bewîset wart.</l>
				<l n="3880" xml:id="chapter-7-l-3880">sus kêrte er aber ûf sîne vart</l>
				<l n="3881" xml:id="chapter-7-l-3881">und kam ze Tintajêle zuo</l>
				<l n="3882" xml:id="chapter-7-l-3882">eines sunnenâbendes vruo,</l>
				<l n="3883" xml:id="chapter-7-l-3883">dô man ze messe solte gân.</l>
				<l n="3884" xml:id="chapter-7-l-3884">sus gieng er vür daz münster stân.</l>
				<l n="3885" xml:id="chapter-7-l-3885">dâ gie daz volc her unde dar</l>
				<l n="3886" xml:id="chapter-7-l-3886">und er nam allenthalben war</l>
				<l n="3887" xml:id="chapter-7-l-3887">und spehete wâ unde wâ,</l>
				<l n="3888" xml:id="chapter-7-l-3888">ob er ieman vünde dâ,</l>
				<l n="3889" xml:id="chapter-7-l-3889">der ime reht unde gebaere</l>
				<l n="3890" xml:id="chapter-7-l-3890">ze sîner vrâge waere.</l>
				<l n="3891" xml:id="chapter-7-l-3891">wan er dâhte allez wider sich:</l>
				<l n="3892" xml:id="chapter-7-l-3892">'diz volc ist allez baz dan ich.</l>
				<l n="3893" xml:id="chapter-7-l-3893">swen ich mit rede bevâhe,</l>
				<l n="3894" xml:id="chapter-7-l-3894">ich vürhte, ez in versmâhe,</l>
				<l n="3895" xml:id="chapter-7-l-3895">daz er mir gebe antwürte umbe in,</l>
				<l n="3896" xml:id="chapter-7-l-3896">sît ich als armer vuore bin.</l>
				<l n="3897" xml:id="chapter-7-l-3897">rât, hêrre got, waz ich getuo!'</l>
				<l n="3898" xml:id="chapter-7-l-3898">Nu gie der künic Marke zuo</l>
				<l n="3899" xml:id="chapter-7-l-3899">mit einer wunneclîchen schar.</l>
				<l n="3900" xml:id="chapter-7-l-3900">der getriuwe der nam aber war</l>
				<l n="3901" xml:id="chapter-7-l-3901">und ersach niht, des er wolte.</l>
				<l n="3902" xml:id="chapter-7-l-3902">und alse der künec dô solte</l>
				<l n="3903" xml:id="chapter-7-l-3903">von messe wider ze hove gân,</l>
				<l n="3904" xml:id="chapter-7-l-3904">Rûal gie von dem wege stân</l>
				<l n="3905" xml:id="chapter-7-l-3905">und nam sunder dort hin dan</l>
				<l n="3906" xml:id="chapter-7-l-3906">einen getageten hoveman:</l>
				<l n="3907" xml:id="chapter-7-l-3907">'â hêrre' sprach er 'saget mir</l>
				<l n="3908" xml:id="chapter-7-l-3908">durch iuwer güete, wizzet ir,</l>
				<l n="3909" xml:id="chapter-7-l-3909">ob ein kint hie ze hove sî.</l>
				<l n="3910" xml:id="chapter-7-l-3910">man seit, ez wone dem künege bî</l>
				<l n="3911" xml:id="chapter-7-l-3911">und ist daz Tristan genant.'</l>
				<l n="3912" xml:id="chapter-7-l-3912">'ein kint?' sprach jener al zehant</l>
				<l n="3913" xml:id="chapter-7-l-3913">'ine sage iu niht von kinde.</l>
				<l n="3914" xml:id="chapter-7-l-3914">ein knappe ist hie gesinde,</l>
				<l n="3915" xml:id="chapter-7-l-3915">der sol schiere nemen swert</l>
				<l n="3916" xml:id="chapter-7-l-3916">und ist dem künege harte wert,</l>
				<l n="3917" xml:id="chapter-7-l-3917">wan er kan kunst genuoge</l>
				<l n="3918" xml:id="chapter-7-l-3918">und erkennet manege vuoge</l>
				<l n="3919" xml:id="chapter-7-l-3919">und manege höfschlîchiu dinc.</l>
				<l n="3920" xml:id="chapter-7-l-3920">der ist ein starker jungelinc</l>
				<l n="3921" xml:id="chapter-7-l-3921">mit brûnreidem hâre,</l>
				<l n="3922" xml:id="chapter-7-l-3922">mit schoenem gebâre</l>
				<l n="3923" xml:id="chapter-7-l-3923">und ist ein ellender man:</l>
				<l n="3924" xml:id="chapter-7-l-3924">den heize wir hie Tristan.'</l>
				<l n="3925" xml:id="chapter-7-l-3925">'Nu hêrre' sprach Rûal iesâ</l>
				<l n="3926" xml:id="chapter-7-l-3926">'sît ir hie hovegesinde?' 'jâ.'</l>
				<l n="3927" xml:id="chapter-7-l-3927">'hêrre, durch iuwer êre</l>
				<l n="3928" xml:id="chapter-7-l-3928">sô tuot ein lützel mêre,</l>
				<l n="3929" xml:id="chapter-7-l-3929">wan ir tuot harte wol dar an:</l>
				<l n="3930" xml:id="chapter-7-l-3930">saget ime, hie sî ein armer man,</l>
				<l n="3931" xml:id="chapter-7-l-3931">der welle in sprechen unde sehen.</l>
				<l n="3932" xml:id="chapter-7-l-3932">ouch muget ir ime des wol verjehen,</l>
				<l n="3933" xml:id="chapter-7-l-3933">ich sî von sînem lande.'</l>
				<l n="3934" xml:id="chapter-7-l-3934">sus seite jener Tristande,</l>
				<l n="3935" xml:id="chapter-7-l-3935">ein sîn lantman waere dâ.</l>
				<l n="3936" xml:id="chapter-7-l-3936">Tristan der kêrte dar iesâ,</l>
				<l n="3937" xml:id="chapter-7-l-3937">und al dâ mite daz er 'n gesach,</l>
				<l n="3938" xml:id="chapter-7-l-3938">mit herzen und mit munde er sprach:</l>
				<l n="3939" xml:id="chapter-7-l-3939">'Nu müeze unser trehtîn</l>
				<l n="3940" xml:id="chapter-7-l-3940">iemer gebenedîet sîn,</l>
				<l n="3941" xml:id="chapter-7-l-3941">vater, daz ich dich sehen muoz!'</l>
				<l n="3942" xml:id="chapter-7-l-3942">diz was sîn alrêrster gruoz.</l>
				<l n="3943" xml:id="chapter-7-l-3943">dâ nâch lief er in lachende an</l>
				<l n="3944" xml:id="chapter-7-l-3944">und kuste den getriuwen man,</l>
				<l n="3945" xml:id="chapter-7-l-3945">als ein kint sînen vater sol.</l>
				<l n="3946" xml:id="chapter-7-l-3946">daz was vil billîch unde wol.</l>
				<l n="3947" xml:id="chapter-7-l-3947">er was sîn vater und er sîn kint.</l>
				<l n="3948" xml:id="chapter-7-l-3948">alle die vetere, die nu sint</l>
				<l n="3949" xml:id="chapter-7-l-3949">oder die vor uns wurden ie,</l>
				<l n="3950" xml:id="chapter-7-l-3950">dien getâten alle ir kinde nie</l>
				<l n="3951" xml:id="chapter-7-l-3951">vaterlîcher danne ouch er im tete.</l>
				<l n="3952" xml:id="chapter-7-l-3952">jâ Tristan der haete an der stete</l>
				<l n="3953" xml:id="chapter-7-l-3953">vater, muoter, mâge, man,</l>
				<l n="3954" xml:id="chapter-7-l-3954">alle die vriunt, die er ie gewan,</l>
				<l n="3955" xml:id="chapter-7-l-3955">zwischen sînen handen dâ.</l>
				<l n="3956" xml:id="chapter-7-l-3956">vil inneclîche sprach er:' â,</l>
				<l n="3957" xml:id="chapter-7-l-3957">getriuwer vater guoter,</l>
				<l n="3958" xml:id="chapter-7-l-3958">sag an, mîn süeziu muoter</l>
				<l n="3959" xml:id="chapter-7-l-3959">und mîne bruoder lebent die noch?'</l>
				<l n="3960" xml:id="chapter-7-l-3960">'ine weiz' sprach er 'trût sun, jedoch</l>
				<l n="3961" xml:id="chapter-7-l-3961">lebeten si, dô ich si nâhest sach,</l>
				<l n="3962" xml:id="chapter-7-l-3962">wan daz si michel ungemach</l>
				<l n="3963" xml:id="chapter-7-l-3963">von dînen schulden haeten.</l>
				<l n="3964" xml:id="chapter-7-l-3964">wie s' aber sît her getaeten,</l>
				<l n="3965" xml:id="chapter-7-l-3965">desn kan ich dir niht gesagen,</l>
				<l n="3966" xml:id="chapter-7-l-3966">wan ine gesach in manegen tagen</l>
				<l n="3967" xml:id="chapter-7-l-3967">nieman, den ich erkande.</l>
				<l n="3968" xml:id="chapter-7-l-3968">sone kam ich ouch ze lande</l>
				<l n="3969" xml:id="chapter-7-l-3969">sît der veigen stunde nie,</l>
				<l n="3970" xml:id="chapter-7-l-3970">daz mir an dir sô missegie.'</l>
				<l n="3971" xml:id="chapter-7-l-3971">'Â' sprach er 'trût vater mîn,</l>
				<l n="3972" xml:id="chapter-7-l-3972">waz sol dirre maere sîn?</l>
				<l n="3973" xml:id="chapter-7-l-3973">dîn schoener lîp war ist der komen?'</l>
				<l n="3974" xml:id="chapter-7-l-3974">'sun, dâ hâstu mir 'n genomen.'</l>
				<l n="3975" xml:id="chapter-7-l-3975">'sô wil ich dir 'n wider geben.'</l>
				<l n="3976" xml:id="chapter-7-l-3976">'sun, daz müge wir ouch geleben!'</l>
				<l n="3977" xml:id="chapter-7-l-3977">'nu vater, gâ dan ze hove mit mir!'</l>
				<l n="3978" xml:id="chapter-7-l-3978">'nein sun, dar engân ich niht mit dir.</l>
				<l n="3979" xml:id="chapter-7-l-3979">du sihest doch wol, ich waere</l>
				<l n="3980" xml:id="chapter-7-l-3980">alsus niht hovebaere.'</l>
				<l n="3981" xml:id="chapter-7-l-3981">'nein vater' sprach er 'diz muoz geschehen.</l>
				<l n="3982" xml:id="chapter-7-l-3982">der künec, mîn hêrre, sol dich sehen.'</l>
				<l n="3983" xml:id="chapter-7-l-3983">Rûal der höfsche guote</l>
				<l n="3984" xml:id="chapter-7-l-3984">der gedâhte in sînem muote:</l>
				<l n="3985" xml:id="chapter-7-l-3985">'mîn nacketage enwirret niht,</l>
				<l n="3986" xml:id="chapter-7-l-3986">swie mich der künec nu varnde siht,</l>
				<l n="3987" xml:id="chapter-7-l-3987">er wirt mich gerne sehende</l>
				<l n="3988" xml:id="chapter-7-l-3988">und wirde ich ime verjehende</l>
				<l n="3989" xml:id="chapter-7-l-3989">umbe sînen neven, der hie stât.</l>
				<l n="3990" xml:id="chapter-7-l-3990">swenne ich im alle mîne tât</l>
				<l n="3991" xml:id="chapter-7-l-3991">von anegenge her gesage,</l>
				<l n="3992" xml:id="chapter-7-l-3992">ez wirt vil schoene, daz ich trage.'</l>
				<l n="3993" xml:id="chapter-7-l-3993">Tristan der nam in an die hant.</l>
				<l n="3994" xml:id="chapter-7-l-3994">sîn bereitschaft unde sîn gewant</l>
				<l n="3995" xml:id="chapter-7-l-3995">daz was, als ez dô mohte sîn:</l>
				<l n="3996" xml:id="chapter-7-l-3996">ein vil armez rockelîn</l>
				<l n="3997" xml:id="chapter-7-l-3997">beschaben und verslizzen,</l>
				<l n="3998" xml:id="chapter-7-l-3998">wâ unde wâ zerizzen,</l>
				<l n="3999" xml:id="chapter-7-l-3999">daz truog er âne mantel an.</l>
				<l n="4000" xml:id="chapter-7-l-4000">diu cleider, diu der guote man</l>
				<l n="4001" xml:id="chapter-7-l-4001">under sînem rocke truoc,</l>
				<l n="4002" xml:id="chapter-7-l-4002">diu wâren armeclîch genuoc,</l>
				<l n="4003" xml:id="chapter-7-l-4003">vernozzen und verselwet gâr.</l>
				<l n="4004" xml:id="chapter-7-l-4004">von unruoche was sîn hâr</l>
				<l n="4005" xml:id="chapter-7-l-4005">an houbete unde an barte</l>
				<l n="4006" xml:id="chapter-7-l-4006">verwalken alsô harte,</l>
				<l n="4007" xml:id="chapter-7-l-4007">als ob er wilde waere.</l>
				<l n="4008" xml:id="chapter-7-l-4008">ouch gie der sagebaere</l>
				<l n="4009" xml:id="chapter-7-l-4009">an vüezen unde an beinen bar.</l>
				<l n="4010" xml:id="chapter-7-l-4010">dar zuo was er sô wetervar,</l>
				<l n="4011" xml:id="chapter-7-l-4011">als alle die von rehte sint,</l>
				<l n="4012" xml:id="chapter-7-l-4012">den hunger, vrost, sunne unde wint</l>
				<l n="4013" xml:id="chapter-7-l-4013">ir varwe und ir lîch hât benomen.</l>
				<l n="4014" xml:id="chapter-7-l-4014">alsus was er vür Marken komen,</l>
				<l n="4015" xml:id="chapter-7-l-4015">daz er im under ougen sach.</l>
				<l n="4016" xml:id="chapter-7-l-4016">Marke ze Tristande sprach:</l>
				<l n="4017" xml:id="chapter-7-l-4017">'sag an, Tristan, wer ist der man?'</l>
				<l n="4018" xml:id="chapter-7-l-4018">'mîn vater, hêrre' sprach Tristan.</l>
				<l n="4019" xml:id="chapter-7-l-4019">'hâstu wâr?' 'jâ hêrre mîn.'</l>
				<l n="4020" xml:id="chapter-7-l-4020">'der sol uns willekomen sîn!'</l>
				<l n="4021" xml:id="chapter-7-l-4021">sprach aber der tugende rîche.</l>
				<l n="4022" xml:id="chapter-7-l-4022">Rûal neig im hovelîche.</l>
				<l n="4023" xml:id="chapter-7-l-4023">hie mite sô kam diu ritterschaft</l>
				<l n="4024" xml:id="chapter-7-l-4024">zuo geloufen herhaft</l>
				<l n="4025" xml:id="chapter-7-l-4025">und dâ mit al diu hoveschar,</l>
				<l n="4026" xml:id="chapter-7-l-4026">und riefen alle sunder dar:</l>
				<l n="4027" xml:id="chapter-7-l-4027">'sire, sire, dêu sal!'</l>
				<l n="4028" xml:id="chapter-7-l-4028">nu wizzet doch daz, daz Rûal,</l>
				<l n="4029" xml:id="chapter-7-l-4029">swie unhovebaere</l>
				<l n="4030" xml:id="chapter-7-l-4030">gewandeshalp er waere,</l>
				<l n="4031" xml:id="chapter-7-l-4031">er was iedoch zewâre</l>
				<l n="4032" xml:id="chapter-7-l-4032">an lîbe und an gebâre</l>
				<l n="4033" xml:id="chapter-7-l-4033">vollekomen unde rîch.</l>
				<l n="4034" xml:id="chapter-7-l-4034">er was des lîbes edelîch,</l>
				<l n="4035" xml:id="chapter-7-l-4035">an geliden und an geliune</l>
				<l n="4036" xml:id="chapter-7-l-4036">gewahsen alse ein hiune.</l>
				<l n="4037" xml:id="chapter-7-l-4037">sîn arme und sîniu bein wol lanc,</l>
				<l n="4038" xml:id="chapter-7-l-4038">schoene unde hêrlîch was sîn ganc,</l>
				<l n="4039" xml:id="chapter-7-l-4039">sîn lîp was aller wol gestalt.</l>
				<l n="4040" xml:id="chapter-7-l-4040">ern was weder ze junc noch z' alt,</l>
				<l n="4041" xml:id="chapter-7-l-4041">wan in der aller besten tugent,</l>
				<l n="4042" xml:id="chapter-7-l-4042">dâ daz alter und diu jugent</l>
				<l n="4043" xml:id="chapter-7-l-4043">dem lebene gebent die besten craft.</l>
				<l n="4044" xml:id="chapter-7-l-4044">er was an rehter hêrschaft</l>
				<l n="4045" xml:id="chapter-7-l-4045">aller keiser genôz.</l>
				<l n="4046" xml:id="chapter-7-l-4046">sîn stimme alsam ein horn dôz,</l>
				<l n="4047" xml:id="chapter-7-l-4047">sîn rede diu was vil wol besniten.</l>
				<l n="4048" xml:id="chapter-7-l-4048">man sach in mit hêrlîchen siten</l>
				<l n="4049" xml:id="chapter-7-l-4049">vor aller der hêrschefte stân.</l>
				<l n="4050" xml:id="chapter-7-l-4050">er haete ouch ê alsam getân.</l>
				<l n="4051" xml:id="chapter-7-l-4051">Hie huop sich michel rûnen</l>
				<l n="4052" xml:id="chapter-7-l-4052">von rittern und barûnen.</l>
				<l n="4053" xml:id="chapter-7-l-4053">si redeten hin, si redeten her:</l>
				<l n="4054" xml:id="chapter-7-l-4054">'jâ' sprâchen s' alle 'und ist daz der?</l>
				<l n="4055" xml:id="chapter-7-l-4055">ist daz der höfsche koufman,</l>
				<l n="4056" xml:id="chapter-7-l-4056">von dem uns sîn sun Tristan</l>
				<l n="4057" xml:id="chapter-7-l-4057">sô manege tugende hât geseit?</l>
				<l n="4058" xml:id="chapter-7-l-4058">wir haben von sîner vrümekeit</l>
				<l n="4059" xml:id="chapter-7-l-4059">maere unde maere vil vernomen.</l>
				<l n="4060" xml:id="chapter-7-l-4060">wie ist er alsus ze hove komen?'</l>
				<l n="4061" xml:id="chapter-7-l-4061">und spelleten sus unde sô.</l>
				<l n="4062" xml:id="chapter-7-l-4062">der rîche künec der hiez in dô</l>
				<l n="4063" xml:id="chapter-7-l-4063">vüeren ze kemenâten</l>
				<l n="4064" xml:id="chapter-7-l-4064">und hiez in dâ berâten</l>
				<l n="4065" xml:id="chapter-7-l-4065">mit rîlîcher waete.</l>
				<l n="4066" xml:id="chapter-7-l-4066">Tristan in schiere haete</l>
				<l n="4067" xml:id="chapter-7-l-4067">schône gebadet unde gecleit.</l>
				<l n="4068" xml:id="chapter-7-l-4068">ein hüetelîn was dâ bereit.</l>
				<l n="4069" xml:id="chapter-7-l-4069">ûf sîn houbet sazte er daz</l>
				<l n="4070" xml:id="chapter-7-l-4070">und gestuont ouch daz nie manne baz,</l>
				<l n="4071" xml:id="chapter-7-l-4071">wan er was under ougen rîch.</l>
				<l n="4072" xml:id="chapter-7-l-4072">sîn geschepfede was hêrlîch.</l>
				<l n="4073" xml:id="chapter-7-l-4073">Tristan der nam in an die hant</l>
				<l n="4074" xml:id="chapter-7-l-4074">lieplîche, als ez im was gewant,</l>
				<l n="4075" xml:id="chapter-7-l-4075">und vuorte in wider ze Marke.</l>
				<l n="4076" xml:id="chapter-7-l-4076">nu begunde er in dô starke</l>
				<l n="4077" xml:id="chapter-7-l-4077">und sêre wol gevallen.</l>
				<l n="4078" xml:id="chapter-7-l-4078">si sprâchen under in allen:</l>
				<l n="4079" xml:id="chapter-7-l-4079">'nu kieset, wie schiere edeliu wât</l>
				<l n="4080" xml:id="chapter-7-l-4080">den man ze lobe gestellet hât!</l>
				<l n="4081" xml:id="chapter-7-l-4081">diu cleider stânt dem koufman</l>
				<l n="4082" xml:id="chapter-7-l-4082">wol unde lobelîchen an.</l>
				<l n="4083" xml:id="chapter-7-l-4083">ouch ist er selbe hêrlîch.</l>
				<l n="4084" xml:id="chapter-7-l-4084">wer weiz, ern sî vil tugende rîch.</l>
				<l n="4085" xml:id="chapter-7-l-4085">er gebâret diu gelîche wol,</l>
				<l n="4086" xml:id="chapter-7-l-4086">ob man der wârheit jehen sol.</l>
				<l n="4087" xml:id="chapter-7-l-4087">nu seht, wie hêrlîche er gât,</l>
				<l n="4088" xml:id="chapter-7-l-4088">wie schoene gebaerde er hât</l>
				<l n="4089" xml:id="chapter-7-l-4089">in edelem gewande,</l>
				<l n="4090" xml:id="chapter-7-l-4090">und niuwan an Tristande</l>
				<l n="4091" xml:id="chapter-7-l-4091">dâ kieset sîne tugende an.</l>
				<l n="4092" xml:id="chapter-7-l-4092">wie kunde ein werbender man</l>
				<l n="4093" xml:id="chapter-7-l-4093">sîn kint sô schône erzogen hân,</l>
				<l n="4094" xml:id="chapter-7-l-4094">ezn müeze ûz edelem herzen gân?'</l>
				<l n="4095" xml:id="chapter-7-l-4095">Nu haete man wazzer genomen</l>
				<l n="4096" xml:id="chapter-7-l-4096">und was der künec ze tische komen.</l>
				<l n="4097" xml:id="chapter-7-l-4097">sînen gast Rûâlen sazte er sâ</l>
				<l n="4098" xml:id="chapter-7-l-4098">ze sînem tische und hiez im dâ</l>
				<l n="4099" xml:id="chapter-7-l-4099">höfschlîche dienen unde wol,</l>
				<l n="4100" xml:id="chapter-7-l-4100">als man dem höfschen dienen sol.</l>
				<l n="4101" xml:id="chapter-7-l-4101">'Tristan' sprach er 'gâ balde dar,</l>
				<l n="4102" xml:id="chapter-7-l-4102">nim selbe dînes vater war!'</l>
				<l n="4103" xml:id="chapter-7-l-4103">deiswâr ich weiz wol, daz geschach.</l>
				<l n="4104" xml:id="chapter-7-l-4104">elliu diu êre und daz gemach,</l>
				<l n="4105" xml:id="chapter-7-l-4105">daz er 'm erbieten kunde,</l>
				<l n="4106" xml:id="chapter-7-l-4106">daz tete er, als er im gunde.</l>
				<l n="4107" xml:id="chapter-7-l-4107">ouch az Rûal der guote</l>
				<l n="4108" xml:id="chapter-7-l-4108">mit willeclîchem muote,</l>
				<l n="4109" xml:id="chapter-7-l-4109">wan Tristan tete in vröudehaft.</l>
				<l n="4110" xml:id="chapter-7-l-4110">Tristan der was sîn wirtschaft.</l>
				<l n="4111" xml:id="chapter-7-l-4111">daz er Tristanden an sach,</l>
				<l n="4112" xml:id="chapter-7-l-4112">daz was sîn meiste gemach.</l>
				<l n="4113" xml:id="chapter-7-l-4113">und als man dô von tische gie,</l>
				<l n="4114" xml:id="chapter-7-l-4114">der künec den gast mit rede bevie</l>
				<l n="4115" xml:id="chapter-7-l-4115">und vrâgete in aller hande</l>
				<l n="4116" xml:id="chapter-7-l-4116">beidiu von sînem lande</l>
				<l n="4117" xml:id="chapter-7-l-4117">unde ouch umbe sîne vart.</l>
				<l n="4118" xml:id="chapter-7-l-4118">und alse er in vrâgende wart,</l>
				<l n="4119" xml:id="chapter-7-l-4119">diu ritterschaft losete elliu dar</l>
				<l n="4120" xml:id="chapter-7-l-4120">und nam Rûâles maere war.</l>
				<l n="4121" xml:id="chapter-7-l-4121">'Hêrre' sprach er 'es ist vür wâr</l>
				<l n="4122" xml:id="chapter-7-l-4122">vil nâch wol vierdehalp jâr</l>
				<l n="4123" xml:id="chapter-7-l-4123">sît des, daz ich von lande schiet.</l>
				<l n="4124" xml:id="chapter-7-l-4124">und swar ich sider hin geriet,</l>
				<l n="4125" xml:id="chapter-7-l-4125">dane gevrâgte ich keines maeres nie</l>
				<l n="4126" xml:id="chapter-7-l-4126">wan des, dâ mite ich umbe gie</l>
				<l n="4127" xml:id="chapter-7-l-4127">und daz mich her geleitet hât.'</l>
				<l n="4128" xml:id="chapter-7-l-4128">'waz was daz?' 'Tristan, der hie stât.</l>
				<l n="4129" xml:id="chapter-7-l-4129">und zwâre, hêrre, ich hân noch kint,</l>
				<l n="4130" xml:id="chapter-7-l-4130">diu mîn von gotes halben sint,</l>
				<l n="4131" xml:id="chapter-7-l-4131">und gan den guotes alse wol,</l>
				<l n="4132" xml:id="chapter-7-l-4132">als kein man sînen kinden sol.</l>
				<l n="4133" xml:id="chapter-7-l-4133">drî süne, waere ich gewesen bî in,</l>
				<l n="4134" xml:id="chapter-7-l-4134">daz eteslîcher under in drin</l>
				<l n="4135" xml:id="chapter-7-l-4135">iezuo wol ritter waere.</l>
				<l n="4136" xml:id="chapter-7-l-4136">haete ich die halben swaere</l>
				<l n="4137" xml:id="chapter-7-l-4137">erliten durch si alle drî,</l>
				<l n="4138" xml:id="chapter-7-l-4138">swie vremede sô mir Tristan sî,</l>
				<l n="4139" xml:id="chapter-7-l-4139">die ich durch in erliten hân,</l>
				<l n="4140" xml:id="chapter-7-l-4140">es waere vil und vil getân.'</l>
				<l n="4141" xml:id="chapter-7-l-4141">'vremede?' sprach der künic dô</l>
				<l n="4142" xml:id="chapter-7-l-4142">'saget an, wie ist dem maere sô?</l>
				<l n="4143" xml:id="chapter-7-l-4143">er ist iuwer sun doch, alse er giht?'</l>
				<l n="4144" xml:id="chapter-7-l-4144">'nein hêrre, ern bestât mich niht,</l>
				<l n="4145" xml:id="chapter-7-l-4145">wan alse vil: ich bin sîn man.'</l>
				<l n="4146" xml:id="chapter-7-l-4146">Tristan erschrac und sach in an.</l>
				<l n="4147" xml:id="chapter-7-l-4147">Aber sprach der künec: 'nu saget uns daz,</l>
				<l n="4148" xml:id="chapter-7-l-4148">durch welhe schulde und umbe waz</l>
				<l n="4149" xml:id="chapter-7-l-4149">habet ir die nôt durch in erliten,</l>
				<l n="4150" xml:id="chapter-7-l-4150">iuwer wîp und iuwer kint vermiten,</l>
				<l n="4151" xml:id="chapter-7-l-4151">als ir dâ jehet, sô lange vrist,</l>
				<l n="4152" xml:id="chapter-7-l-4152">sît daz er iuwer sun niht ist?'</l>
				<l n="4153" xml:id="chapter-7-l-4153">'hêrre, daz weiz got und ich.'</l>
				<l n="4154" xml:id="chapter-7-l-4154">'nû vriunt, bewîset ouch mich!'</l>
				<l n="4155" xml:id="chapter-7-l-4155">sprach aber der guote Marke</l>
				<l n="4156" xml:id="chapter-7-l-4156">'es wundert mich starke.'</l>
				<l n="4157" xml:id="chapter-7-l-4157">'wist ich' sprach der getriuwe</l>
				<l n="4158" xml:id="chapter-7-l-4158">'ob ez mich niht geriuwe</l>
				<l n="4159" xml:id="chapter-7-l-4159">und ob ez mir hie waere</l>
				<l n="4160" xml:id="chapter-7-l-4160">ze sagene gebaere,</l>
				<l n="4161" xml:id="chapter-7-l-4161">hêrre, ich möhte iu wunder sagen,</l>
				<l n="4162" xml:id="chapter-7-l-4162">wie sich diz dinc hât her getragen</l>
				<l n="4163" xml:id="chapter-7-l-4163">und wie ez sich gevüeget hât</l>
				<l n="4164" xml:id="chapter-7-l-4164">umbe Tristanden, der hie stât.'</l>
				<l n="4165" xml:id="chapter-7-l-4165">und al diu massenîe,</l>
				<l n="4166" xml:id="chapter-7-l-4166">Marke und sîn barûnîe</l>
				<l n="4167" xml:id="chapter-7-l-4167">die bâten an der stunde</l>
				<l n="4168" xml:id="chapter-7-l-4168">alle alse ûz einem munde:</l>
				<l n="4169" xml:id="chapter-7-l-4169">'saget an, saeliger man,</l>
				<l n="4170" xml:id="chapter-7-l-4170">getriuwer man, wer ist Tristan?'</l>
				<l n="4171" xml:id="chapter-7-l-4171">Der guote Rûal der sprach dô:</l>
				<l n="4172" xml:id="chapter-7-l-4172">'hêrre, ez kam hie vor alsô,</l>
				<l n="4173" xml:id="chapter-7-l-4173">als ir wol wizzet unde die,</l>
				<l n="4174" xml:id="chapter-7-l-4174">die bî den zîten wâren hie,</l>
				<l n="4175" xml:id="chapter-7-l-4175">daz mîn hêrre Riwalîn,</l>
				<l n="4176" xml:id="chapter-7-l-4176">des man ich was und solte sîn,</l>
				<l n="4177" xml:id="chapter-7-l-4177">ob ez got alsô wolte,</l>
				<l n="4178" xml:id="chapter-7-l-4178">daz er noch leben solte,</l>
				<l n="4179" xml:id="chapter-7-l-4179">dem wart von iuwer vrümekeit</l>
				<l n="4180" xml:id="chapter-7-l-4180">sô vil und alsô vil geseit,</l>
				<l n="4181" xml:id="chapter-7-l-4181">daz er mir sîn liut und sîn lant</l>
				<l n="4182" xml:id="chapter-7-l-4182">allez bevalch in mîne hant.</l>
				<l n="4183" xml:id="chapter-7-l-4183">sus kam er her ze lande,</l>
				<l n="4184" xml:id="chapter-7-l-4184">wan er iuch gerne erkande,</l>
				<l n="4185" xml:id="chapter-7-l-4185">und wart ingesinde hie.</l>
				<l n="4186" xml:id="chapter-7-l-4186">sô wizzet ir wol, wie ez ergie</l>
				<l n="4187" xml:id="chapter-7-l-4187">umbe die âventiure</l>
				<l n="4188" xml:id="chapter-7-l-4188">der schoenen Blanschefliure,</l>
				<l n="4189" xml:id="chapter-7-l-4189">wie er die ze vriunt gewan</l>
				<l n="4190" xml:id="chapter-7-l-4190">und sî mit ime von hinne entran.</l>
				<l n="4191" xml:id="chapter-7-l-4191">nu sî dô heim kâmen,</l>
				<l n="4192" xml:id="chapter-7-l-4192">ein ander ze ê genâmen,</l>
				<l n="4193" xml:id="chapter-7-l-4193">( in mînem hûse daz geschach,</l>
				<l n="4194" xml:id="chapter-7-l-4194">daz ichz und manic man sach)</l>
				<l n="4195" xml:id="chapter-7-l-4195">dô bevalch er mir s' in mîne pflege.</l>
				<l n="4196" xml:id="chapter-7-l-4196">sît her pflag ich ir alle wege,</l>
				<l n="4197" xml:id="chapter-7-l-4197">sô ich iemer beste kunde.</l>
				<l n="4198" xml:id="chapter-7-l-4198">zehant und an der stunde</l>
				<l n="4199" xml:id="chapter-7-l-4199">warb er unde besande</l>
				<l n="4200" xml:id="chapter-7-l-4200">eine reise in sînem lande</l>
				<l n="4201" xml:id="chapter-7-l-4201">mit mâgen und mit mannen</l>
				<l n="4202" xml:id="chapter-7-l-4202">und vuor ouch iesâ dannen</l>
				<l n="4203" xml:id="chapter-7-l-4203">und wart in eime strîte erslagen,</l>
				<l n="4204" xml:id="chapter-7-l-4204">als ir wol habet gehoeret sagen.</l>
				<l n="4205" xml:id="chapter-7-l-4205">und als daz maere vür kam</l>
				<l n="4206" xml:id="chapter-7-l-4206">und diu vil schoene vernam</l>
				<l n="4207" xml:id="chapter-7-l-4207">wie ez gevaren waere,</l>
				<l n="4208" xml:id="chapter-7-l-4208">diu tôtlîche swaere</l>
				<l n="4209" xml:id="chapter-7-l-4209">sô sêre ir in ir herze sluoc,</l>
				<l n="4210" xml:id="chapter-7-l-4210">Tristan hie stât, den sî dô truoc,</l>
				<l n="4211" xml:id="chapter-7-l-4211">daz sî den von der nôt gewan</l>
				<l n="4212" xml:id="chapter-7-l-4212">und lac sî selbe tôt dervan.'</l>
				<l n="4213" xml:id="chapter-7-l-4213">Hie mite gie den getriuwen man</l>
				<l n="4214" xml:id="chapter-7-l-4214">als inneclîcher jâmer an,</l>
				<l n="4215" xml:id="chapter-7-l-4215">als er ez wol bescheinete,</l>
				<l n="4216" xml:id="chapter-7-l-4216">wan er saz unde weinete,</l>
				<l n="4217" xml:id="chapter-7-l-4217">als er ein kint waere.</l>
				<l n="4218" xml:id="chapter-7-l-4218">ouch begunde von dem maere</l>
				<l n="4219" xml:id="chapter-7-l-4219">den anderen allen</l>
				<l n="4220" xml:id="chapter-7-l-4220">ir ougen über wallen.</l>
				<l n="4221" xml:id="chapter-7-l-4221">der guote künic Marke</l>
				<l n="4222" xml:id="chapter-7-l-4222">dem gieng ez alsô starke</l>
				<l n="4223" xml:id="chapter-7-l-4223">mit jâmer in sîn herze,</l>
				<l n="4224" xml:id="chapter-7-l-4224">daz ime der herzesmerze</l>
				<l n="4225" xml:id="chapter-7-l-4225">mit trehenen ûz den ougen vlôz</l>
				<l n="4226" xml:id="chapter-7-l-4226">und ime wange unde wât begôz.</l>
				<l n="4227" xml:id="chapter-7-l-4227">Tristande was daz maere</l>
				<l n="4228" xml:id="chapter-7-l-4228">vil inneclîche swaere</l>
				<l n="4229" xml:id="chapter-7-l-4229">von anders nihte wan von dan,</l>
				<l n="4230" xml:id="chapter-7-l-4230">daz er an dem getriuwen man</l>
				<l n="4231" xml:id="chapter-7-l-4231">vater unde vaterwân</l>
				<l n="4232" xml:id="chapter-7-l-4232">alsô verlorn solte hân.</l>
				<l n="4233" xml:id="chapter-7-l-4233">Sus saz Rûal der guote</l>
				<l n="4234" xml:id="chapter-7-l-4234">mit trûreclîchem muote</l>
				<l n="4235" xml:id="chapter-7-l-4235">und seite dem gesinde</l>
				<l n="4236" xml:id="chapter-7-l-4236">von dem vil armen kinde,</l>
				<l n="4237" xml:id="chapter-7-l-4237">wie starke er des hiez nemen war,</l>
				<l n="4238" xml:id="chapter-7-l-4238">dô ez diu muoter gebar;</l>
				<l n="4239" xml:id="chapter-7-l-4239">wie er 'z an tougenlîcher stat</l>
				<l n="4240" xml:id="chapter-7-l-4240">verbergen und verheln bat;</l>
				<l n="4241" xml:id="chapter-7-l-4241">wie er ze maere werden liez,</l>
				<l n="4242" xml:id="chapter-7-l-4242">den lantliuten sagen hiez,</l>
				<l n="4243" xml:id="chapter-7-l-4243">ez waere in sîner muoter tôt;</l>
				<l n="4244" xml:id="chapter-7-l-4244">wie er sînem wîbe gebôt,</l>
				<l n="4245" xml:id="chapter-7-l-4245">als ich iu ê seite,</l>
				<l n="4246" xml:id="chapter-7-l-4246">daz sî sich în leite,</l>
				<l n="4247" xml:id="chapter-7-l-4247">als ein wîp kindes inne lît,</l>
				<l n="4248" xml:id="chapter-7-l-4248">und daz sî nâch der selben zît</l>
				<l n="4249" xml:id="chapter-7-l-4249">der werlde jehende waere,</l>
				<l n="4250" xml:id="chapter-7-l-4250">daz sî daz kint gebaere;</l>
				<l n="4251" xml:id="chapter-7-l-4251">wie sî mit ime ze kirchen gie,</l>
				<l n="4252" xml:id="chapter-7-l-4252">und wie er dâ die toufe enpfie;</l>
				<l n="4253" xml:id="chapter-7-l-4253">war umbe er Tristan wart genant;</l>
				<l n="4254" xml:id="chapter-7-l-4254">wie er in sante in vremediu lant,</l>
				<l n="4255" xml:id="chapter-7-l-4255">und swaz er vuoge kunde</l>
				<l n="4256" xml:id="chapter-7-l-4256">mit handen und mit munde,</l>
				<l n="4257" xml:id="chapter-7-l-4257">wie er in daz lêren hiez;</l>
				<l n="4258" xml:id="chapter-7-l-4258">wie er in in dem schiffe liez</l>
				<l n="4259" xml:id="chapter-7-l-4259">und wie er ime dâ wart genomen,</l>
				<l n="4260" xml:id="chapter-7-l-4260">wie er nâch ime dar was komen</l>
				<l n="4261" xml:id="chapter-7-l-4261">mit maneger arbeite.</l>
				<l n="4262" xml:id="chapter-7-l-4262">Sus saz er unde seite</l>
				<l n="4263" xml:id="chapter-7-l-4263">diz maere gar von ende her.</l>
				<l n="4264" xml:id="chapter-7-l-4264">daz weinde Marke, daz weinde er,</l>
				<l n="4265" xml:id="chapter-7-l-4265">daz weinden s' al gemeine.</l>
				<l n="4266" xml:id="chapter-7-l-4266">niwan Tristan al eine,</l>
				<l n="4267" xml:id="chapter-7-l-4267">der enmohte es niht beclagen,</l>
				<l n="4268" xml:id="chapter-7-l-4268">swes er dâ gehôrte sagen.</l>
				<l n="4269" xml:id="chapter-7-l-4269">in kam diu rede ze gâhes an.</l>
				<l n="4270" xml:id="chapter-7-l-4270">swaz aber Rûal der guote man</l>
				<l n="4271" xml:id="chapter-7-l-4271">dem gesinde erbermekeite</l>
				<l n="4272" xml:id="chapter-7-l-4272">von den gelieben seite,</l>
				<l n="4273" xml:id="chapter-7-l-4273">Canêle und Blanschefliure:</l>
				<l n="4274" xml:id="chapter-7-l-4274">elliu diu âventiure</l>
				<l n="4275" xml:id="chapter-7-l-4275">diu was hie wider cleine</l>
				<l n="4276" xml:id="chapter-7-l-4276">niwan diu triuwe al eine,</l>
				<l n="4277" xml:id="chapter-7-l-4277">die er nâch tôde an ime begie,</l>
				<l n="4278" xml:id="chapter-7-l-4278">als ir wol habet gehoeret wie,</l>
				<l n="4279" xml:id="chapter-7-l-4279">an ir beider kinde.</l>
				<l n="4280" xml:id="chapter-7-l-4280">daz was dem ingesinde</l>
				<l n="4281" xml:id="chapter-7-l-4281">diu meiste triuwe, die kein man</l>
				<l n="4282" xml:id="chapter-7-l-4282">ze sîner hêrschefte ie gewan.</l>
				<l n="4283" xml:id="chapter-7-l-4283">Nu disiu rede alsus geschach,</l>
				<l n="4284" xml:id="chapter-7-l-4284">Marke zuo dem gaste sprach:</l>
				<l n="4285" xml:id="chapter-7-l-4285">'nu hêrre, ist diser rede alsô?'</l>
				<l n="4286" xml:id="chapter-7-l-4286">Rûal der guote bôt im dô</l>
				<l n="4287" xml:id="chapter-7-l-4287">ein vingerlîn an sîne hant:</l>
				<l n="4288" xml:id="chapter-7-l-4288">'nu hêrre' sprach er 'sît gemant</l>
				<l n="4289" xml:id="chapter-7-l-4289">mîner rede und mîner maere.'</l>
				<l n="4290" xml:id="chapter-7-l-4290">der guote und der gewaere</l>
				<l n="4291" xml:id="chapter-7-l-4291">Marke der nam ez und sach ez an.</l>
				<l n="4292" xml:id="chapter-7-l-4292">der jâmer, den er dô gewan,</l>
				<l n="4293" xml:id="chapter-7-l-4293">der wart aber dô vester.</l>
				<l n="4294" xml:id="chapter-7-l-4294">'â' sprach er 'süeziu swester,</l>
				<l n="4295" xml:id="chapter-7-l-4295">diz vingerlîn daz gab ich dir,</l>
				<l n="4296" xml:id="chapter-7-l-4296">und mîn vater der gab ez mir,</l>
				<l n="4297" xml:id="chapter-7-l-4297">dô er an sînem tode lac.</l>
				<l n="4298" xml:id="chapter-7-l-4298">disem maere ich wol gelouben mac.</l>
				<l n="4299" xml:id="chapter-7-l-4299">Tristan, gâ her und küsse mich!</l>
				<l n="4300" xml:id="chapter-7-l-4300">und zwâre, soltu leben und ich,</l>
				<l n="4301" xml:id="chapter-7-l-4301">ich wil dîn erbevater sîn.</l>
				<l n="4302" xml:id="chapter-7-l-4302">Blanschefliure, der muoter dîn,</l>
				<l n="4303" xml:id="chapter-7-l-4303">und dînem vater Canêle,</l>
				<l n="4304" xml:id="chapter-7-l-4304">den genâde got zer sêle</l>
				<l n="4305" xml:id="chapter-7-l-4305">und geruoche in beiden samet geben</l>
				<l n="4306" xml:id="chapter-7-l-4306">daz êweclîche lebende leben!</l>
				<l n="4307" xml:id="chapter-7-l-4307">sît ez alsus gevaren ist,</l>
				<l n="4308" xml:id="chapter-7-l-4308">daz doch dû mir worden bist</l>
				<l n="4309" xml:id="chapter-7-l-4309">von der vil lieben swester mîn,</l>
				<l n="4310" xml:id="chapter-7-l-4310">geruochet es mîn trehtîn,</l>
				<l n="4311" xml:id="chapter-7-l-4311">sô wil ich iemer wesen vrô.'</l>
				<l n="4312" xml:id="chapter-7-l-4312">Zem gaste sprach er aber dô:</l>
				<l n="4313" xml:id="chapter-7-l-4313">'nû lieber vriunt, nû saget mir,</l>
				<l n="4314" xml:id="chapter-7-l-4314">wer sît ir und wie heizet ir?'</l>
				<l n="4315" xml:id="chapter-7-l-4315">'Rûal, hêrre.' 'Rûal?' 'jâ!'</l>
				<l n="4316" xml:id="chapter-7-l-4316">hie mite versan sich Marke sâ,</l>
				<l n="4317" xml:id="chapter-7-l-4317">wan er ouch ê in sînen tagen</l>
				<l n="4318" xml:id="chapter-7-l-4318">von ime vil haete gehoeret sagen,</l>
				<l n="4319" xml:id="chapter-7-l-4319">wie wîse und wie êrbaere</l>
				<l n="4320" xml:id="chapter-7-l-4320">und wie getriuwe er waere,</l>
				<l n="4321" xml:id="chapter-7-l-4321">und sprach: 'Rûal li foitenant?'</l>
				<l n="4322" xml:id="chapter-7-l-4322">'jâ hêrre, alsô bin ich genant.'</l>
				<l n="4323" xml:id="chapter-7-l-4323">unde der guote Marke hin</l>
				<l n="4324" xml:id="chapter-7-l-4324">und kuste in unde enpfieng in</l>
				<l n="4325" xml:id="chapter-7-l-4325">hêrlîche und alse im wol gezam.</l>
				<l n="4326" xml:id="chapter-7-l-4326">diu hêrschaft al zehant dô kam</l>
				<l n="4327" xml:id="chapter-7-l-4327">und kusten in besunder.</l>
				<l n="4328" xml:id="chapter-7-l-4328">si begunden in ze wunder</l>
				<l n="4329" xml:id="chapter-7-l-4329">mit armen enbrazieren,</l>
				<l n="4330" xml:id="chapter-7-l-4330">höfschlîche salûieren:</l>
				<l n="4331" xml:id="chapter-7-l-4331">'willekomen Rûal der werde,</l>
				<l n="4332" xml:id="chapter-7-l-4332">ein wunder ûf der erde!'</l>
				<l n="4333" xml:id="chapter-7-l-4333">Rûal was dâ willekomen.</l>
				<l n="4334" xml:id="chapter-7-l-4334">nu haete ouch in der künec genomen</l>
				<l n="4335" xml:id="chapter-7-l-4335">an sîne hant und leite in hin.</l>
				<l n="4336" xml:id="chapter-7-l-4336">vil lieplîche sazte er in</l>
				<l n="4337" xml:id="chapter-7-l-4337">ze sich an sîne sîten nider</l>
				<l n="4338" xml:id="chapter-7-l-4338">und griffen an ir maere wider</l>
				<l n="4339" xml:id="chapter-7-l-4339">und redeten aller hande</l>
				<l n="4340" xml:id="chapter-7-l-4340">beidiu von Tristande</l>
				<l n="4341" xml:id="chapter-7-l-4341">und ouch von Blanschefliure,</l>
				<l n="4342" xml:id="chapter-7-l-4342">alle die âventiure,</l>
				<l n="4343" xml:id="chapter-7-l-4343">waz Canêl unde Morgân</l>
				<l n="4344" xml:id="chapter-7-l-4344">ein ander haeten getân</l>
				<l n="4345" xml:id="chapter-7-l-4345">und wie daz ouch ein ende nam.</l>
				<l n="4346" xml:id="chapter-7-l-4346">vil schiere ez an daz maere kam,</l>
				<l n="4347" xml:id="chapter-7-l-4347">daz der künec Rûâle seite,</l>
				<l n="4348" xml:id="chapter-7-l-4348">mit welher kündekeite</l>
				<l n="4349" xml:id="chapter-7-l-4349">Tristan dar komen waere</l>
				<l n="4350" xml:id="chapter-7-l-4350">und wie er seite maere,</l>
				<l n="4351" xml:id="chapter-7-l-4351">sîn vater der waere ein koufman.</l>
				<l n="4352" xml:id="chapter-7-l-4352">Rûal der sach Tristanden an:</l>
				<l n="4353" xml:id="chapter-7-l-4353">'vriunt' sprach er 'ich hân lange</l>
				<l n="4354" xml:id="chapter-7-l-4354">vil anclîch und vil ange</l>
				<l n="4355" xml:id="chapter-7-l-4355">mîne marschandîse</l>
				<l n="4356" xml:id="chapter-7-l-4356">in armeclîcher wîse</l>
				<l n="4357" xml:id="chapter-7-l-4357">durch dînen willen her getriben.</l>
				<l n="4358" xml:id="chapter-7-l-4358">deist aber allez nû beliben</l>
				<l n="4359" xml:id="chapter-7-l-4359">an einem guoten ende.</l>
				<l n="4360" xml:id="chapter-7-l-4360">dar umbe ich mîne hende</l>
				<l n="4361" xml:id="chapter-7-l-4361">iemer ze gote bieten sol.'</l>
				<l n="4362" xml:id="chapter-7-l-4362">Tristan der sprach: 'ich hoere wol:</l>
				<l n="4363" xml:id="chapter-7-l-4363">sich machent disiu maere alsô,</l>
				<l n="4364" xml:id="chapter-7-l-4364">daz ich ir spâte wirde vrô.</l>
				<l n="4365" xml:id="chapter-7-l-4365">ich bin, alse ich hân vernomen,</l>
				<l n="4366" xml:id="chapter-7-l-4366">ze wunderlîchen maeren komen.</l>
				<l n="4367" xml:id="chapter-7-l-4367">ich hoere mînen vater sagen,</l>
				<l n="4368" xml:id="chapter-7-l-4368">mîn vater der sî lange erslagen.</l>
				<l n="4369" xml:id="chapter-7-l-4369">hie mite verzîhet er sich mîn.</l>
				<l n="4370" xml:id="chapter-7-l-4370">sus muoz ich âne vater sîn,</l>
				<l n="4371" xml:id="chapter-7-l-4371">zweier vetere, die ich gewunnen hân.</l>
				<l n="4372" xml:id="chapter-7-l-4372">â vater unde vaterwân,</l>
				<l n="4373" xml:id="chapter-7-l-4373">wie sît ir mir alsus benomen!</l>
				<l n="4374" xml:id="chapter-7-l-4374">an den ich jach, mir waere komen</l>
				<l n="4375" xml:id="chapter-7-l-4375">ein vater, an dem selben man</l>
				<l n="4376" xml:id="chapter-7-l-4376">dâ verliuse ich zwêne veter an:</l>
				<l n="4377" xml:id="chapter-7-l-4377">in unde den ich nie gesach.'</l>
				<l n="4378" xml:id="chapter-7-l-4378">der guote marschalc aber dô sprach:</l>
				<l n="4379" xml:id="chapter-7-l-4379">'wie nû, geselle Tristan,</l>
				<l n="4380" xml:id="chapter-7-l-4380">lâ dise rede, dân ist niht an.</l>
				<l n="4381" xml:id="chapter-7-l-4381">jâ bistu von der künfte mîn</l>
				<l n="4382" xml:id="chapter-7-l-4382">werder, dan du wândest sîn,</l>
				<l n="4383" xml:id="chapter-7-l-4383">und bist ir gêret iemer mê</l>
				<l n="4384" xml:id="chapter-7-l-4384">und hâst doch zwêne veter als ê,</l>
				<l n="4385" xml:id="chapter-7-l-4385">hie mînen hêrren unde mich.</l>
				<l n="4386" xml:id="chapter-7-l-4386">er ist dîn vater, alsô bin ich,</l>
				<l n="4387" xml:id="chapter-7-l-4387">volge et mîner lêre</l>
				<l n="4388" xml:id="chapter-7-l-4388">und wis iemer mêre</l>
				<l n="4389" xml:id="chapter-7-l-4389">allen künegen ebenhêr.</l>
				<l n="4390" xml:id="chapter-7-l-4390">lâz alle rede und tuo nimêr:</l>
				<l n="4391" xml:id="chapter-7-l-4391">mînen hêrren dînen oeheim</l>
				<l n="4392" xml:id="chapter-7-l-4392">den bite, daz er dir helfe heim</l>
				<l n="4393" xml:id="chapter-7-l-4393">und dich hie ritter mache.</l>
				<l n="4394" xml:id="chapter-7-l-4394">wan dû maht dîner sache</l>
				<l n="4395" xml:id="chapter-7-l-4395">sus hin wol selbe nemen war.</l>
				<l n="4396" xml:id="chapter-7-l-4396">ir hêrren, sprechet alle dar,</l>
				<l n="4397" xml:id="chapter-7-l-4397">daz ez mîn hêrre gerne tuo!'</l>
				<l n="4398" xml:id="chapter-7-l-4398">sus sprâchen s' alle samet derzuo:</l>
				<l n="4399" xml:id="chapter-7-l-4399">'hêrre, ez hât guote vuoge.</l>
				<l n="4400" xml:id="chapter-7-l-4400">Tristan hât craft genuoge</l>
				<l n="4401" xml:id="chapter-7-l-4401">und ist ein wol gewahsen man.'</l>
				<l n="4402" xml:id="chapter-7-l-4402">der künec sprach: 'neve Tristan,</l>
				<l n="4403" xml:id="chapter-7-l-4403">sag an, wie stât dîn muot hie zuo?</l>
				<l n="4404" xml:id="chapter-7-l-4404">ist ez dir liep, daz ich ez tuo?'</l>
				<l n="4405" xml:id="chapter-7-l-4405">'trût hêrre, ich sage iu mînen muot.</l>
				<l n="4406" xml:id="chapter-7-l-4406">haete ich sô rîlîchez guot,</l>
				<l n="4407" xml:id="chapter-7-l-4407">daz ich wol nâch dem willen mîn</l>
				<l n="4408" xml:id="chapter-7-l-4408">und alsô ritter möhte sîn,</l>
				<l n="4409" xml:id="chapter-7-l-4409">daz ich mich ritterlîches namen</l>
				<l n="4410" xml:id="chapter-7-l-4410">noch er sich mîn niht dörfte schamen</l>
				<l n="4411" xml:id="chapter-7-l-4411">und ritterlîchiu werdekeit</l>
				<l n="4412" xml:id="chapter-7-l-4412">an mir niht würde nider geleit,</l>
				<l n="4413" xml:id="chapter-7-l-4413">sô wolte ich gerne ritter sîn,</l>
				<l n="4414" xml:id="chapter-7-l-4414">die müezige jugende mîn</l>
				<l n="4415" xml:id="chapter-7-l-4415">üeben unde kêren</l>
				<l n="4416" xml:id="chapter-7-l-4416">ze werltlîchen êren.</l>
				<l n="4417" xml:id="chapter-7-l-4417">wan ritterschaft, alsô man seit,</l>
				<l n="4418" xml:id="chapter-7-l-4418">diu muoz ie von der kintheit</l>
				<l n="4419" xml:id="chapter-7-l-4419">nemen ir anegenge</l>
				<l n="4420" xml:id="chapter-7-l-4420">oder sî wirt selten strenge.</l>
				<l n="4421" xml:id="chapter-7-l-4421">daz ich mîn unversuochte jugent</l>
				<l n="4422" xml:id="chapter-7-l-4422">ûf werdekeit unde ûf tugent</l>
				<l n="4423" xml:id="chapter-7-l-4423">sô rehte selten güebet hân,</l>
				<l n="4424" xml:id="chapter-7-l-4424">daz ist vil sêre missetân</l>
				<l n="4425" xml:id="chapter-7-l-4425">und hân es an mich selben haz.</l>
				<l n="4426" xml:id="chapter-7-l-4426">nu weiz ich doch nu lange daz:</l>
				<l n="4427" xml:id="chapter-7-l-4427">senfte und ritterlîcher prîs</l>
				<l n="4428" xml:id="chapter-7-l-4428">diu missehellent alle wîs</l>
				<l n="4429" xml:id="chapter-7-l-4429">und mugen vil übele samet wesen.</l>
				<l n="4430" xml:id="chapter-7-l-4430">ouch hân ich selbe wol gelesen,</l>
				<l n="4431" xml:id="chapter-7-l-4431">daz êre wil des lîbes nôt.</l>
				<l n="4432" xml:id="chapter-7-l-4432">gemach daz ist der êren tôt,</l>
				<l n="4433" xml:id="chapter-7-l-4433">dâ man 's ze lange und ouch ze vil</l>
				<l n="4434" xml:id="chapter-7-l-4434">in der kintheite pflegen wil.</l>
				<l n="4435" xml:id="chapter-7-l-4435">und wizzet wol zewâre,</l>
				<l n="4436" xml:id="chapter-7-l-4436">haete ich vor einem jâre</l>
				<l n="4437" xml:id="chapter-7-l-4437">oder ê mîn dinc sô wol gewist,</l>
				<l n="4438" xml:id="chapter-7-l-4438">als ez mir hie gesaget ist,</l>
				<l n="4439" xml:id="chapter-7-l-4439">ez enwaere niht biz her gespart.</l>
				<l n="4440" xml:id="chapter-7-l-4440">sît ez aber dô gesûmet wart,</l>
				<l n="4441" xml:id="chapter-7-l-4441">so ist reht, daz ich mich noch erhol,</l>
				<l n="4442" xml:id="chapter-7-l-4442">wan mîn dinc stât billîche wol</l>
				<l n="4443" xml:id="chapter-7-l-4443">an lîbe und an dem muote.</l>
				<l n="4444" xml:id="chapter-7-l-4444">got râte mir zem guote,</l>
				<l n="4445" xml:id="chapter-7-l-4445">daz ich dem muote vollevar!'</l>
				<l n="4446" xml:id="chapter-7-l-4446">Marke sprach: 'neve, nim selbe war,</l>
				<l n="4447" xml:id="chapter-7-l-4447">sich, wie du werben woltest,</l>
				<l n="4448" xml:id="chapter-7-l-4448">ob du künic wesen soltest</l>
				<l n="4449" xml:id="chapter-7-l-4449">und hêrre über allez Curnewal.</l>
				<l n="4450" xml:id="chapter-7-l-4450">sô sitzet hie dîn vater Rûal,</l>
				<l n="4451" xml:id="chapter-7-l-4451">der ganze triuwe zuo dir hât,</l>
				<l n="4452" xml:id="chapter-7-l-4452">der sî dîn râtgebe und dîn rât,</l>
				<l n="4453" xml:id="chapter-7-l-4453">daz dîn dinc alsô vollegê,</l>
				<l n="4454" xml:id="chapter-7-l-4454">daz ez nâch dînem willen stê.</l>
				<l n="4455" xml:id="chapter-7-l-4455">vil lieber neve Tristan,</l>
				<l n="4456" xml:id="chapter-7-l-4456">nim dich niht armuotes an.</l>
				<l n="4457" xml:id="chapter-7-l-4457">wan Parmenîe daz ist dîn</l>
				<l n="4458" xml:id="chapter-7-l-4458">und muoz dîn eigen iemer sîn,</l>
				<l n="4459" xml:id="chapter-7-l-4459">sol ich und dîn vater Rûal leben.</l>
				<l n="4460" xml:id="chapter-7-l-4460">dar zuo wil ich dir stiure geben.</l>
				<l n="4461" xml:id="chapter-7-l-4461">mîn lant, mîn liut und swaz ich hân,</l>
				<l n="4462" xml:id="chapter-7-l-4462">trût neve, daz sî dir ûf getân.</l>
				<l n="4463" xml:id="chapter-7-l-4463">wiltû dîn herze kêren</l>
				<l n="4464" xml:id="chapter-7-l-4464">ze vorderlîchen êren</l>
				<l n="4465" xml:id="chapter-7-l-4465">und ist dîn wille alsô getân,</l>
				<l n="4466" xml:id="chapter-7-l-4466">als ich von dir vernomen hân,</l>
				<l n="4467" xml:id="chapter-7-l-4467">sone spar des mînen niht dervor.</l>
				<l n="4468" xml:id="chapter-7-l-4468">Curnwal daz sî dîn urbor,</l>
				<l n="4469" xml:id="chapter-7-l-4469">mîn crône sî dîn zinsaerîn.</l>
				<l n="4470" xml:id="chapter-7-l-4470">wiltû zer werlde gewerdet sîn,</l>
				<l n="4471" xml:id="chapter-7-l-4471">sô schaffe et umbe rîchen muot.</l>
				<l n="4472" xml:id="chapter-7-l-4472">ich gibe dir rîlîchez guot.</l>
				<l n="4473" xml:id="chapter-7-l-4473">sich, dû hâst keiserlîche habe,</l>
				<l n="4474" xml:id="chapter-7-l-4474">nun ganc dir selber nihtes abe,</l>
				<l n="4475" xml:id="chapter-7-l-4475">bistû dir selbem alsô holt</l>
				<l n="4476" xml:id="chapter-7-l-4476">und hâstu muot, als du solt</l>
				<l n="4477" xml:id="chapter-7-l-4477">unde als dû mir hâst verjehen,</l>
				<l n="4478" xml:id="chapter-7-l-4478">daz hân ich schiere an dir gesehen.</l>
				<l n="4479" xml:id="chapter-7-l-4479">sich, vinde ich hêrren muot an dir,</l>
				<l n="4480" xml:id="chapter-7-l-4480">du vindest iemer mêre an mir</l>
				<l n="4481" xml:id="chapter-7-l-4481">dînes willen vollen schrîn.</l>
				<l n="4482" xml:id="chapter-7-l-4482">Tintajêl muoz iemer sîn</l>
				<l n="4483" xml:id="chapter-7-l-4483">dîn triskamere und dîn trisor.</l>
				<l n="4484" xml:id="chapter-7-l-4484">gesprengestû mir rehte vor</l>
				<l n="4485" xml:id="chapter-7-l-4485">mit rîlîchem muote,</l>
				<l n="4486" xml:id="chapter-7-l-4486">volge ich dir niht mit guote,</l>
				<l n="4487" xml:id="chapter-7-l-4487">sô muoz mir allez daz zegân,</l>
				<l n="4488" xml:id="chapter-7-l-4488">daz ich ze Curnewâle hân.'</l>
				<l n="4489" xml:id="chapter-7-l-4489">Hie wart genigen rîche.</l>
				<l n="4490" xml:id="chapter-7-l-4490">si nigen al gelîche,</l>
				<l n="4491" xml:id="chapter-7-l-4491">die bî dem maere wâren.</l>
				<l n="4492" xml:id="chapter-7-l-4492">si buten im unde bâren</l>
				<l n="4493" xml:id="chapter-7-l-4493">êre unde lop mit schalle.</l>
				<l n="4494" xml:id="chapter-7-l-4494">'künec Marke' sprachen s' alle,</l>
				<l n="4495" xml:id="chapter-7-l-4495">'du sprichest, als der höfsche sol.</l>
				<l n="4496" xml:id="chapter-7-l-4496">diu wort gezement der crône wol.</l>
				<l n="4497" xml:id="chapter-7-l-4497">dîn zunge, dîn herze und dîn hant</l>
				<l n="4498" xml:id="chapter-7-l-4498">die gebieten iemer über diz lant!</l>
				<l n="4499" xml:id="chapter-7-l-4499">wis iemer künic über Curnwal!'</l>
				<l n="4500" xml:id="chapter-7-l-4500">der getriuwe marschalc dan Rûal</l>
				<l n="4501" xml:id="chapter-7-l-4501">und sîn junchêrre Tristan</l>
				<l n="4502" xml:id="chapter-7-l-4502">die griffen ir gescheffede an</l>
				<l n="4503" xml:id="chapter-7-l-4503">nâch solher rîcheite,</l>
				<l n="4504" xml:id="chapter-7-l-4504">als in der künec vür leite</l>
				<l n="4505" xml:id="chapter-7-l-4505">und in diu mâze was gegeben.</l>
				<l n="4506" xml:id="chapter-7-l-4506">Nu strîte ich umbe ir beider leben</l>
				<l n="4507" xml:id="chapter-7-l-4507">beidiu des vater unde des suns.</l>
				<l n="4508" xml:id="chapter-7-l-4508">wan eteswer der vrâget uns</l>
				<l n="4509" xml:id="chapter-7-l-4509">durch daz, daz alter unde jugent</l>
				<l n="4510" xml:id="chapter-7-l-4510">selten gehellent einer tugent</l>
				<l n="4511" xml:id="chapter-7-l-4511">und jugent daz guot unruochet,</l>
				<l n="4512" xml:id="chapter-7-l-4512">dâ ez daz alter suochet,</l>
				<l n="4513" xml:id="chapter-7-l-4513">wie sî sich under in beiden</l>
				<l n="4514" xml:id="chapter-7-l-4514">ie kunden sô bescheiden,</l>
				<l n="4515" xml:id="chapter-7-l-4515">daz ietwederre besunder</l>
				<l n="4516" xml:id="chapter-7-l-4516">sîner ger hier under</l>
				<l n="4517" xml:id="chapter-7-l-4517">und sînes rehtes wielte,</l>
				<l n="4518" xml:id="chapter-7-l-4518">sô daz Rûal behielte</l>
				<l n="4519" xml:id="chapter-7-l-4519">die mâze an dem guote</l>
				<l n="4520" xml:id="chapter-7-l-4520">und Tristan sînem muote</l>
				<l n="4521" xml:id="chapter-7-l-4521">mit vollem guote vollezüge?</l>
				<l n="4522" xml:id="chapter-7-l-4522">diz prüeve ich schiere sunder lüge.</l>
				<l n="4523" xml:id="chapter-7-l-4523">Rûal unde Tristan</l>
				<l n="4524" xml:id="chapter-7-l-4524">die truogen beide ein ander an</l>
				<l n="4525" xml:id="chapter-7-l-4525">als ebenwillegen muot,</l>
				<l n="4526" xml:id="chapter-7-l-4526">daz ir dewederer übel noch guot</l>
				<l n="4527" xml:id="chapter-7-l-4527">weder riet noch râten solte,</l>
				<l n="4528" xml:id="chapter-7-l-4528">wan alse der ander wolte.</l>
				<l n="4529" xml:id="chapter-7-l-4529">Rûal der tugende erkande</l>
				<l n="4530" xml:id="chapter-7-l-4530">der geloubete Tristande</l>
				<l n="4531" xml:id="chapter-7-l-4531">und sach die jugende an im an.</l>
				<l n="4532" xml:id="chapter-7-l-4532">sô entweich aber Tristan</l>
				<l n="4533" xml:id="chapter-7-l-4533">den tugenden an Rûâle.</l>
				<l n="4534" xml:id="chapter-7-l-4534">diz truoc si z' einem mâle</l>
				<l n="4535" xml:id="chapter-7-l-4535">und z' einem zil gemeiner ger,</l>
				<l n="4536" xml:id="chapter-7-l-4536">daz dirre gerte alse der.</l>
				<l n="4537" xml:id="chapter-7-l-4537">alsus sô wâren s' under in zwein</l>
				<l n="4538" xml:id="chapter-7-l-4538">mit willen und mit muote al ein.</l>
				<l n="4539" xml:id="chapter-7-l-4539">hie von wart alter unde jugent</l>
				<l n="4540" xml:id="chapter-7-l-4540">gehellesam an einer tugent.</l>
				<l n="4541" xml:id="chapter-7-l-4541">alhie viel hôher muot in sin.</l>
				<l n="4542" xml:id="chapter-7-l-4542">hie mite behielten si under in</l>
				<l n="4543" xml:id="chapter-7-l-4543">Tristan sîn reht an muote,</l>
				<l n="4544" xml:id="chapter-7-l-4544">Rûal die mâze an guote,</l>
				<l n="4545" xml:id="chapter-7-l-4545">daz ir ietwederer an der stete</l>
				<l n="4546" xml:id="chapter-7-l-4546">niht wider sînem rehte tete.</l>
			</div>
			<div n="8" xml:id="chapter-8" type="chapter" data-level="1">
				<head xml:lang="deu-Latn">Tristans Schwertleite</head>
				<l n="4547" xml:id="chapter-8-l-4547">Sus greif Rûal und Tristan</l>
				<l n="4548" xml:id="chapter-8-l-4548">ir dinc bescheidenlîchen an,</l>
				<l n="4549" xml:id="chapter-8-l-4549">als ez in beiden was gewant.</l>
				<l n="4550" xml:id="chapter-8-l-4550">si gewunnen harnasch unde gewant</l>
				<l n="4551" xml:id="chapter-8-l-4551">innerhalp den drîzec tagen,</l>
				<l n="4552" xml:id="chapter-8-l-4552">daz drîzec ritter solten tragen,</l>
				<l n="4553" xml:id="chapter-8-l-4553">die sich der höfsche Tristan</l>
				<l n="4554" xml:id="chapter-8-l-4554">ze gesellen wolte nemen an.</l>
				<l n="4555" xml:id="chapter-8-l-4555">Swer mich nu vrâget umbe ir cleit</l>
				<l n="4556" xml:id="chapter-8-l-4556">und umbe ir cleider rîcheit,</l>
				<l n="4557" xml:id="chapter-8-l-4557">wie diu zesamene wurden brâht,</l>
				<l n="4558" xml:id="chapter-8-l-4558">des bin ich kurze bedâht,</l>
				<l n="4559" xml:id="chapter-8-l-4559">dem sage ich, als daz maere giht.</l>
				<l n="4560" xml:id="chapter-8-l-4560">sage ich im anders iht,</l>
				<l n="4561" xml:id="chapter-8-l-4561">sô widertrîbe er mich dar an</l>
				<l n="4562" xml:id="chapter-8-l-4562">und sage er selbe baz dâ van.</l>
				<l n="4563" xml:id="chapter-8-l-4563">ir cleider wâren ûf geleit</l>
				<l n="4564" xml:id="chapter-8-l-4564">mit vierhande rîcheit</l>
				<l n="4565" xml:id="chapter-8-l-4565">und was der vierer iegelîch</l>
				<l n="4566" xml:id="chapter-8-l-4566">in ir ambete rîch.</l>
				<l n="4567" xml:id="chapter-8-l-4567">daz eine daz was hôher muot;</l>
				<l n="4568" xml:id="chapter-8-l-4568">daz ander daz was vollez guot;</l>
				<l n="4569" xml:id="chapter-8-l-4569">daz dritte was bescheidenheit,</l>
				<l n="4570" xml:id="chapter-8-l-4570">diu disiu zwei zesamene sneit;</l>
				<l n="4571" xml:id="chapter-8-l-4571">daz vierde daz was höfscher sin,</l>
				<l n="4572" xml:id="chapter-8-l-4572">der naete disen allen drin.</l>
				<l n="4573" xml:id="chapter-8-l-4573">si worhten alle viere</l>
				<l n="4574" xml:id="chapter-8-l-4574">vil rehte in ir maniere.</l>
				<l n="4575" xml:id="chapter-8-l-4575">der hôhe muot der gerte,</l>
				<l n="4576" xml:id="chapter-8-l-4576">daz volle guot gewerte,</l>
				<l n="4577" xml:id="chapter-8-l-4577">bescheidenheit schuof unde sneit,</l>
				<l n="4578" xml:id="chapter-8-l-4578">der sin der naete ir aller cleit</l>
				<l n="4579" xml:id="chapter-8-l-4579">und ander ir feitiure,</l>
				<l n="4580" xml:id="chapter-8-l-4580">baniere und covertiure</l>
				<l n="4581" xml:id="chapter-8-l-4581">und anderen der ritter rât,</l>
				<l n="4582" xml:id="chapter-8-l-4582">der den ritter bestât.</l>
				<l n="4583" xml:id="chapter-8-l-4583">swaz sô daz ros und ouch den man</l>
				<l n="4584" xml:id="chapter-8-l-4584">ze rittere geprüeven kan,</l>
				<l n="4585" xml:id="chapter-8-l-4585">der geziuc was aller sêre rîch</l>
				<l n="4586" xml:id="chapter-8-l-4586">und alsô rîch, daz iegelîch</l>
				<l n="4587" xml:id="chapter-8-l-4587">einem künege wol gezaeme,</l>
				<l n="4588" xml:id="chapter-8-l-4588">daz er swert dar inne naeme.</l>
				<l n="4589" xml:id="chapter-8-l-4589">Sît die gesellen sint bereit</l>
				<l n="4590" xml:id="chapter-8-l-4590">mit bescheidenlîcher rîcheit,</l>
				<l n="4591" xml:id="chapter-8-l-4591">wie gevâhe ich nû mîn sprechen an,</l>
				<l n="4592" xml:id="chapter-8-l-4592">daz ich den werden houbetman</l>
				<l n="4593" xml:id="chapter-8-l-4593">Tristanden sô bereite</l>
				<l n="4594" xml:id="chapter-8-l-4594">ze sîner swertleite,</l>
				<l n="4595" xml:id="chapter-8-l-4595">daz man ez gerne verneme</l>
				<l n="4596" xml:id="chapter-8-l-4596">und an dem maere wol gezeme?</l>
				<l n="4597" xml:id="chapter-8-l-4597">ine weiz, waz ich dâ von gesage,</l>
				<l n="4598" xml:id="chapter-8-l-4598">daz iu gelîche und iu behage</l>
				<l n="4599" xml:id="chapter-8-l-4599">und schône an disem maere stê.</l>
				<l n="4600" xml:id="chapter-8-l-4600">wan bî mînen tagen und ê</l>
				<l n="4601" xml:id="chapter-8-l-4601">hât man sô rehte wol geseit</l>
				<l n="4602" xml:id="chapter-8-l-4602">von werltlîcher zierheit,</l>
				<l n="4603" xml:id="chapter-8-l-4603">von rîchem geraete:</l>
				<l n="4604" xml:id="chapter-8-l-4604">ob ich der sinne haete</l>
				<l n="4605" xml:id="chapter-8-l-4605">zwelve, der ich einen hân,</l>
				<l n="4606" xml:id="chapter-8-l-4606">mit den ich umbe solte gân,</l>
				<l n="4607" xml:id="chapter-8-l-4607">und waere daz gevüege,</l>
				<l n="4608" xml:id="chapter-8-l-4608">daz ich zwelf zungen trüege</l>
				<l n="4609" xml:id="chapter-8-l-4609">in mîn eines munde,</l>
				<l n="4610" xml:id="chapter-8-l-4610">der iegelîchiu kunde</l>
				<l n="4611" xml:id="chapter-8-l-4611">sprechen, alse ich sprechen kan,</l>
				<l n="4612" xml:id="chapter-8-l-4612">ine wiste wie gevâhen an,</l>
				<l n="4613" xml:id="chapter-8-l-4613">daz ich von rîcheite</l>
				<l n="4614" xml:id="chapter-8-l-4614">sô guotes iht geseite,</l>
				<l n="4615" xml:id="chapter-8-l-4615">mane haete baz dâ von geseit.</l>
				<l n="4616" xml:id="chapter-8-l-4616">jâ ritterlîchiu zierheit</l>
				<l n="4617" xml:id="chapter-8-l-4617">diu ist sô manege wîs beschriben</l>
				<l n="4618" xml:id="chapter-8-l-4618">und ist mit rede alsô zetriben,</l>
				<l n="4619" xml:id="chapter-8-l-4619">daz ich niht kan gereden dar abe,</l>
				<l n="4620" xml:id="chapter-8-l-4620">da von kein herze vröude habe.</l>
				<l n="4621" xml:id="chapter-8-l-4621">Hartman der Ouwaere,</l>
				<l n="4622" xml:id="chapter-8-l-4622">âhî, wie der diu maere</l>
				<l n="4623" xml:id="chapter-8-l-4623">beide ûzen unde innen</l>
				<l n="4624" xml:id="chapter-8-l-4624">mit worten und mit sinnen</l>
				<l n="4625" xml:id="chapter-8-l-4625">durchverwet und durchzieret!</l>
				<l n="4626" xml:id="chapter-8-l-4626">wie er mit rede figieret</l>
				<l n="4627" xml:id="chapter-8-l-4627">der âventiure meine!</l>
				<l n="4628" xml:id="chapter-8-l-4628">wie lûter und wie reine</l>
				<l n="4629" xml:id="chapter-8-l-4629">sîniu cristallînen wortelîn</l>
				<l n="4630" xml:id="chapter-8-l-4630">beidiu sint und iemer müezen sîn!</l>
				<l n="4631" xml:id="chapter-8-l-4631">si koment den man mit siten an,</l>
				<l n="4632" xml:id="chapter-8-l-4632">si tuont sich nâhen zuo dem man</l>
				<l n="4633" xml:id="chapter-8-l-4633">und liebent rehtem muote.</l>
				<l n="4634" xml:id="chapter-8-l-4634">swer guote rede ze guote</l>
				<l n="4635" xml:id="chapter-8-l-4635">und ouch ze rehte kan verstân,</l>
				<l n="4636" xml:id="chapter-8-l-4636">der muoz dem Ouwaere lân</l>
				<l n="4637" xml:id="chapter-8-l-4637">sîn schapel und sîn lôrzwî.</l>
				<l n="4638" xml:id="chapter-8-l-4638">swer nû des hasen geselle sî</l>
				<l n="4639" xml:id="chapter-8-l-4639">und ûf der wortheide</l>
				<l n="4640" xml:id="chapter-8-l-4640">hôchsprünge und wîtweide</l>
				<l n="4641" xml:id="chapter-8-l-4641">mit bickelworten welle sîn</l>
				<l n="4642" xml:id="chapter-8-l-4642">und ûf daz lôrschapelekîn</l>
				<l n="4643" xml:id="chapter-8-l-4643">wân âne volge welle hân,</l>
				<l n="4644" xml:id="chapter-8-l-4644">der lâze uns bî dem wâne stân.</l>
				<l n="4645" xml:id="chapter-8-l-4645">wir wellen an der kür ouch wesen.</l>
				<l n="4646" xml:id="chapter-8-l-4646">wir, die die bluomen helfen lesen,</l>
				<l n="4647" xml:id="chapter-8-l-4647">mit den daz selbe loberîs</l>
				<l n="4648" xml:id="chapter-8-l-4648">undervlohten ist in bluomen wîs,</l>
				<l n="4649" xml:id="chapter-8-l-4649">wir wellen wizzen, wes er ger.</l>
				<l n="4650" xml:id="chapter-8-l-4650">wan swer es ger, der springe her</l>
				<l n="4651" xml:id="chapter-8-l-4651">und stecke sîne bluomen dar.</l>
				<l n="4652" xml:id="chapter-8-l-4652">sô nemen wir an den bluomen war,</l>
				<l n="4653" xml:id="chapter-8-l-4653">ob sî sô wol dar an gezemen,</l>
				<l n="4654" xml:id="chapter-8-l-4654">daz wirz dem Ouwaere nemen</l>
				<l n="4655" xml:id="chapter-8-l-4655">und geben ime daz lôrzwî.</l>
				<l n="4656" xml:id="chapter-8-l-4656">sît aber noch nieman komen sî,</l>
				<l n="4657" xml:id="chapter-8-l-4657">der ez billîcher süle hân,</l>
				<l n="4658" xml:id="chapter-8-l-4658">sô helfe iu got, sô lâzen 'z stân.</l>
				<l n="4659" xml:id="chapter-8-l-4659">wir ensuln ez nieman lâzen tragen,</l>
				<l n="4660" xml:id="chapter-8-l-4660">sîniu wort ensîn vil wol getwagen,</l>
				<l n="4661" xml:id="chapter-8-l-4661">sîn rede ensî ebene unde sleht,</l>
				<l n="4662" xml:id="chapter-8-l-4662">ob ieman schône und ûfreht</l>
				<l n="4663" xml:id="chapter-8-l-4663">mit ebenen sinnen dar getrabe,</l>
				<l n="4664" xml:id="chapter-8-l-4664">daz er dar über iht besnabe.</l>
				<l n="4665" xml:id="chapter-8-l-4665">vindaere wilder maere,</l>
				<l n="4666" xml:id="chapter-8-l-4666">der maere wildenaere,</l>
				<l n="4667" xml:id="chapter-8-l-4667">die mit den ketenen liegent</l>
				<l n="4668" xml:id="chapter-8-l-4668">und stumpfe sinne triegent,</l>
				<l n="4669" xml:id="chapter-8-l-4669">die golt von swachen sachen</l>
				<l n="4670" xml:id="chapter-8-l-4670">den kinden kunnen machen</l>
				<l n="4671" xml:id="chapter-8-l-4671">und ûz der bühsen giezen</l>
				<l n="4672" xml:id="chapter-8-l-4672">stoubîne mergriezen:</l>
				<l n="4673" xml:id="chapter-8-l-4673">die bernt uns mit dem stocke schate,</l>
				<l n="4674" xml:id="chapter-8-l-4674">niht mit dem grüenem meienblate,</l>
				<l n="4675" xml:id="chapter-8-l-4675">mit zwîgen noch mit esten.</l>
				<l n="4676" xml:id="chapter-8-l-4676">ir schate der tuot den gesten</l>
				<l n="4677" xml:id="chapter-8-l-4677">vil selten in den ougen wol.</l>
				<l n="4678" xml:id="chapter-8-l-4678">ob man der wârheit jehen sol,</l>
				<l n="4679" xml:id="chapter-8-l-4679">dâne gât niht guotes muotes van,</l>
				<l n="4680" xml:id="chapter-8-l-4680">dâne lît niht herzelustes an.</l>
				<l n="4681" xml:id="chapter-8-l-4681">ir rede ist niht alsô gevar,</l>
				<l n="4682" xml:id="chapter-8-l-4682">daz edele herze iht lache dar.</l>
				<l n="4683" xml:id="chapter-8-l-4683">die selben wildenaere</l>
				<l n="4684" xml:id="chapter-8-l-4684">si müezen tiutaere</l>
				<l n="4685" xml:id="chapter-8-l-4685">mit ir maeren lâzen gân.</l>
				<l n="4686" xml:id="chapter-8-l-4686">wirn mugen ir dâ nâch niht verstân,</l>
				<l n="4687" xml:id="chapter-8-l-4687">als man si hoeret unde siht.</l>
				<l n="4688" xml:id="chapter-8-l-4688">sône hân wir ouch der muoze niht,</l>
				<l n="4689" xml:id="chapter-8-l-4689">daz wir die glôse suochen</l>
				<l n="4690" xml:id="chapter-8-l-4690">in den swarzen buochen.</l>
				<l n="4691" xml:id="chapter-8-l-4691">Noch ist der verwaere mêr:</l>
				<l n="4692" xml:id="chapter-8-l-4692">von Steinahe Blikêr,</l>
				<l n="4693" xml:id="chapter-8-l-4693">diu sînen wort sint lussam.</l>
				<l n="4694" xml:id="chapter-8-l-4694">si worhten vrouwen an der ram</l>
				<l n="4695" xml:id="chapter-8-l-4695">von golde und ouch von sîden.</l>
				<l n="4696" xml:id="chapter-8-l-4696">man möhte s' undersnîden</l>
				<l n="4697" xml:id="chapter-8-l-4697">mit criecheschen borten.</l>
				<l n="4698" xml:id="chapter-8-l-4698">er hât den wunsch von worten.</l>
				<l n="4699" xml:id="chapter-8-l-4699">sînen sin den reinen</l>
				<l n="4700" xml:id="chapter-8-l-4700">ich waene daz in feinen</l>
				<l n="4701" xml:id="chapter-8-l-4701">ze wundere haben gespunnen</l>
				<l n="4702" xml:id="chapter-8-l-4702">und haben in in ir brunnen</l>
				<l n="4703" xml:id="chapter-8-l-4703">geliutert unde gereinet.</l>
				<l n="4704" xml:id="chapter-8-l-4704">er ist binamen gefeinet.</l>
				<l n="4705" xml:id="chapter-8-l-4705">sîn zunge, diu die harpfen treit,</l>
				<l n="4706" xml:id="chapter-8-l-4706">diu hât zwô volle saelekeit:</l>
				<l n="4707" xml:id="chapter-8-l-4707">daz sint diu wort, daz ist der sin.</l>
				<l n="4708" xml:id="chapter-8-l-4708">diu zwei diu harpfent under in</l>
				<l n="4709" xml:id="chapter-8-l-4709">ir maere in vremedem prîse.</l>
				<l n="4710" xml:id="chapter-8-l-4710">der selbe wortwîse,</l>
				<l n="4711" xml:id="chapter-8-l-4711">nemt war, wie der hier under</l>
				<l n="4712" xml:id="chapter-8-l-4712">an dem umbehange wunder</l>
				<l n="4713" xml:id="chapter-8-l-4713">mit spaeher rede entwirfet;</l>
				<l n="4714" xml:id="chapter-8-l-4714">wie er diu mezzer wirfet</l>
				<l n="4715" xml:id="chapter-8-l-4715">mit behendeclîchen rîmen!</l>
				<l n="4716" xml:id="chapter-8-l-4716">wie kan er rîme lîmen,</l>
				<l n="4717" xml:id="chapter-8-l-4717">als ob si dâ gewahsen sîn!</l>
				<l n="4718" xml:id="chapter-8-l-4718">ez ist noch der geloube mîn,</l>
				<l n="4719" xml:id="chapter-8-l-4719">daz er buoch unde buochstabe</l>
				<l n="4720" xml:id="chapter-8-l-4720">vür vedern an gebunden habe;</l>
				<l n="4721" xml:id="chapter-8-l-4721">wan wellet ir sîn nemen war,</l>
				<l n="4722" xml:id="chapter-8-l-4722">sîniu wort diu sweiment alse der ar.</l>
				<l n="4723" xml:id="chapter-8-l-4723">Wen mag ich nû mêr ûz gelesen?</l>
				<l n="4724" xml:id="chapter-8-l-4724">ir ist und ist genuoc gewesen</l>
				<l n="4725" xml:id="chapter-8-l-4725">vil sinnic und vil rederîch.</l>
				<l n="4726" xml:id="chapter-8-l-4726">von Veldeken Heinrîch</l>
				<l n="4727" xml:id="chapter-8-l-4727">der sprach ûz vollen sinnen.</l>
				<l n="4728" xml:id="chapter-8-l-4728">wie wol sang er von minnen!</l>
				<l n="4729" xml:id="chapter-8-l-4729">wie schône er sînen sin besneit!</l>
				<l n="4730" xml:id="chapter-8-l-4730">ich waene, er sîne wîsheit</l>
				<l n="4731" xml:id="chapter-8-l-4731">ûz Pegases urspringe nam,</l>
				<l n="4732" xml:id="chapter-8-l-4732">von dem diu wîsheit elliu kam.</l>
				<l n="4733" xml:id="chapter-8-l-4733">ine hân sîn selbe niht gesehen;</l>
				<l n="4734" xml:id="chapter-8-l-4734">nu hoere ich aber die besten jehen</l>
				<l n="4735" xml:id="chapter-8-l-4735">die, die bî sînen jâren</l>
				<l n="4736" xml:id="chapter-8-l-4736">und sît her meister wâren,</l>
				<l n="4737" xml:id="chapter-8-l-4737">die selben gebent im einen prîs:</l>
				<l n="4738" xml:id="chapter-8-l-4738">er inpfete daz erste rîs</l>
				<l n="4739" xml:id="chapter-8-l-4739">in tiutischer zungen.</l>
				<l n="4740" xml:id="chapter-8-l-4740">dâ von sît este ersprungen,</l>
				<l n="4741" xml:id="chapter-8-l-4741">von den die bluomen kâmen,</l>
				<l n="4742" xml:id="chapter-8-l-4742">dâ sî die spaehe ûz nâmen</l>
				<l n="4743" xml:id="chapter-8-l-4743">der meisterlîchen vünde.</l>
				<l n="4744" xml:id="chapter-8-l-4744">und ist diu selbe künde</l>
				<l n="4745" xml:id="chapter-8-l-4745">sô wîten gebreitet,</l>
				<l n="4746" xml:id="chapter-8-l-4746">sô manege wîs zeleitet,</l>
				<l n="4747" xml:id="chapter-8-l-4747">daz alle, die nu sprechent,</l>
				<l n="4748" xml:id="chapter-8-l-4748">daz die den wunsch dâ brechent</l>
				<l n="4749" xml:id="chapter-8-l-4749">von bluomen und von rîsen</l>
				<l n="4750" xml:id="chapter-8-l-4750">an worten unde an wîsen.</l>
				<l n="4751" xml:id="chapter-8-l-4751">Der nahtegalen der ist vil,</l>
				<l n="4752" xml:id="chapter-8-l-4752">von den ich nû niht sprechen wil:</l>
				<l n="4753" xml:id="chapter-8-l-4753">si enhoerent niht ze dirre schar.</l>
				<l n="4754" xml:id="chapter-8-l-4754">durch daz sprich ich niht anders dar,</l>
				<l n="4755" xml:id="chapter-8-l-4755">wan daz ich iemer sprechen sol:</l>
				<l n="4756" xml:id="chapter-8-l-4756">sî kunnen alle ir ambet wol</l>
				<l n="4757" xml:id="chapter-8-l-4757">und singent wol ze prîse</l>
				<l n="4758" xml:id="chapter-8-l-4758">ir süeze sumerwîse.</l>
				<l n="4759" xml:id="chapter-8-l-4759">ir stimme ist lûter unde guot,</l>
				<l n="4760" xml:id="chapter-8-l-4760">si gebent der werlde hôhen muot</l>
				<l n="4761" xml:id="chapter-8-l-4761">und tuont rehte in dem herzen wol.</l>
				<l n="4762" xml:id="chapter-8-l-4762">diu werlt diu waere unruoches vol</l>
				<l n="4763" xml:id="chapter-8-l-4763">und lebete rehte als âne ir danc</l>
				<l n="4764" xml:id="chapter-8-l-4764">wan der vil liebe vogelsanc.</l>
				<l n="4765" xml:id="chapter-8-l-4765">der ermant vil dicke den man,</l>
				<l n="4766" xml:id="chapter-8-l-4766">der ie ze liebe muot gewan,</l>
				<l n="4767" xml:id="chapter-8-l-4767">beidiu liebes unde guotes</l>
				<l n="4768" xml:id="chapter-8-l-4768">und maneger hande muotes,</l>
				<l n="4769" xml:id="chapter-8-l-4769">der edelem herzen sanfte tuot.</l>
				<l n="4770" xml:id="chapter-8-l-4770">ez wecket vriuntlîchen muot,</l>
				<l n="4771" xml:id="chapter-8-l-4771">hie von kumt inneclîch gedanc,</l>
				<l n="4772" xml:id="chapter-8-l-4772">sô der vil liebe vogelsanc</l>
				<l n="4773" xml:id="chapter-8-l-4773">der werlde ir lieb beginnet zalen.</l>
				<l n="4774" xml:id="chapter-8-l-4774">'nu sprechet umb die nahtegalen!'</l>
				<l n="4775" xml:id="chapter-8-l-4775">die sint ir dinges wol bereit</l>
				<l n="4776" xml:id="chapter-8-l-4776">und kunnen alle ir senede leit</l>
				<l n="4777" xml:id="chapter-8-l-4777">sô wol besingen unde besagen.</l>
				<l n="4778" xml:id="chapter-8-l-4778">welhiu sol ir baniere tragen,</l>
				<l n="4779" xml:id="chapter-8-l-4779">sît diu von Hagenouwe,</l>
				<l n="4780" xml:id="chapter-8-l-4780">ir aller leitevrouwe</l>
				<l n="4781" xml:id="chapter-8-l-4781">der werlde alsus geswigen ist,</l>
				<l n="4782" xml:id="chapter-8-l-4782">diu aller doene houbetlist</l>
				<l n="4783" xml:id="chapter-8-l-4783">versigelt in ir zungen truoc?</l>
				<l n="4784" xml:id="chapter-8-l-4784">von der denk ich vil unde genuoc,</l>
				<l n="4785" xml:id="chapter-8-l-4785">( ich meine aber von ir doenen</l>
				<l n="4786" xml:id="chapter-8-l-4786">den süezen, den schoenen),</l>
				<l n="4787" xml:id="chapter-8-l-4787">wâ sî der sô vil naeme,</l>
				<l n="4788" xml:id="chapter-8-l-4788">wannen ir daz wunder kaeme</l>
				<l n="4789" xml:id="chapter-8-l-4789">sô maneger wandelunge.</l>
				<l n="4790" xml:id="chapter-8-l-4790">ich waene, Orphêes zunge,</l>
				<l n="4791" xml:id="chapter-8-l-4791">diu alle doene kunde,</l>
				<l n="4792" xml:id="chapter-8-l-4792">diu doenete ûz ir munde.</l>
				<l n="4793" xml:id="chapter-8-l-4793">Sît daz man der nû niht enhât,</l>
				<l n="4794" xml:id="chapter-8-l-4794">sô gebet uns eteslîchen rât!</l>
				<l n="4795" xml:id="chapter-8-l-4795">ein saelic man der spreche dar:</l>
				<l n="4796" xml:id="chapter-8-l-4796">wer leitet nû die lieben schar?</l>
				<l n="4797" xml:id="chapter-8-l-4797">wer wîset diz gesinde?</l>
				<l n="4798" xml:id="chapter-8-l-4798">ich waene, ich sî wol vinde,</l>
				<l n="4799" xml:id="chapter-8-l-4799">diu die baniere vüeren sol.</l>
				<l n="4800" xml:id="chapter-8-l-4800">ir meisterinne kan ez wol,</l>
				<l n="4801" xml:id="chapter-8-l-4801">diu von der Vogelweide.</l>
				<l n="4802" xml:id="chapter-8-l-4802">hî wie diu über heide</l>
				<l n="4803" xml:id="chapter-8-l-4803">mit hôher stimme schellet!</l>
				<l n="4804" xml:id="chapter-8-l-4804">waz wunders sî stellet!</l>
				<l n="4805" xml:id="chapter-8-l-4805">wie spaehe s' organieret!</l>
				<l n="4806" xml:id="chapter-8-l-4806">wie s' ir sanc wandelieret E</l>
				<l n="4807" xml:id="chapter-8-l-4807">ich meine aber in dem dône</l>
				<l n="4808" xml:id="chapter-8-l-4808">dâ her von Zythêrône,</l>
				<l n="4809" xml:id="chapter-8-l-4809">dâ diu gotinne Minne</l>
				<l n="4810" xml:id="chapter-8-l-4810">gebiutet ûf und inne!</l>
				<l n="4811" xml:id="chapter-8-l-4811">diust dâ ze hove kameraerîn.</l>
				<l n="4812" xml:id="chapter-8-l-4812">diu sol ir leitaerinne sîn!</l>
				<l n="4813" xml:id="chapter-8-l-4813">diu wîset sî ze wunsche wol,</l>
				<l n="4814" xml:id="chapter-8-l-4814">diu weiz wol, wâ si suochen sol</l>
				<l n="4815" xml:id="chapter-8-l-4815">der minnen melodîe.</l>
				<l n="4816" xml:id="chapter-8-l-4816">si unde ir cumpanîe</l>
				<l n="4817" xml:id="chapter-8-l-4817">die müezen sô gesingen,</l>
				<l n="4818" xml:id="chapter-8-l-4818">daz sî ze vröuden bringen</l>
				<l n="4819" xml:id="chapter-8-l-4819">ir trûren unde ir senedez clagen.</l>
				<l n="4820" xml:id="chapter-8-l-4820">und daz geschehe bî mînen tagen!</l>
				<l n="4821" xml:id="chapter-8-l-4821">Nû hân ich rede genuoge</l>
				<l n="4822" xml:id="chapter-8-l-4822">von guoter liute vuoge</l>
				<l n="4823" xml:id="chapter-8-l-4823">gevüegen liuten vür geleit.</l>
				<l n="4824" xml:id="chapter-8-l-4824">ie noch ist Tristan umbereit</l>
				<l n="4825" xml:id="chapter-8-l-4825">ze sîner swertleite.</l>
				<l n="4826" xml:id="chapter-8-l-4826">ine weiz, wie in bereite.</l>
				<l n="4827" xml:id="chapter-8-l-4827">der sin wil niender dar zuo.</l>
				<l n="4828" xml:id="chapter-8-l-4828">sone weiz diu zunge, waz si tuo</l>
				<l n="4829" xml:id="chapter-8-l-4829">al eine und âne des sinnes rât,</l>
				<l n="4830" xml:id="chapter-8-l-4830">von dem s' ir ambet allez hât.</l>
				<l n="4831" xml:id="chapter-8-l-4831">waz aber in werre, in beiden,</l>
				<l n="4832" xml:id="chapter-8-l-4832">des wil ich iuch bescheiden:</l>
				<l n="4833" xml:id="chapter-8-l-4833">si zwei hât daz verirret,</l>
				<l n="4834" xml:id="chapter-8-l-4834">daz tûsenden wirret.</l>
				<l n="4835" xml:id="chapter-8-l-4835">dem man, der niht wol reden kan,</l>
				<l n="4836" xml:id="chapter-8-l-4836">kumt dem ein rederîcher man,</l>
				<l n="4837" xml:id="chapter-8-l-4837">im erlischet in dem munde</l>
				<l n="4838" xml:id="chapter-8-l-4838">daz selbe, daz er kunde.</l>
				<l n="4839" xml:id="chapter-8-l-4839">ich waene, mir ist alsam geschehen.</l>
				<l n="4840" xml:id="chapter-8-l-4840">ich sihe und hân biz her gesehen</l>
				<l n="4841" xml:id="chapter-8-l-4841">sô manegen schône redenden man,</l>
				<l n="4842" xml:id="chapter-8-l-4842">daz ich des niht gereden kan,</l>
				<l n="4843" xml:id="chapter-8-l-4843">ezn dunke mich dâ wider ein wint,</l>
				<l n="4844" xml:id="chapter-8-l-4844">als nû die liute redende sint.</l>
				<l n="4845" xml:id="chapter-8-l-4845">man sprichet nû sô rehte wol,</l>
				<l n="4846" xml:id="chapter-8-l-4846">daz ich von grôzem rehte sol</l>
				<l n="4847" xml:id="chapter-8-l-4847">mîner worte nemen war</l>
				<l n="4848" xml:id="chapter-8-l-4848">und sehen, daz s' alsô sîn gevar,</l>
				<l n="4849" xml:id="chapter-8-l-4849">als ich wolte, daz si waeren</l>
				<l n="4850" xml:id="chapter-8-l-4850">an vremeder liute maeren</l>
				<l n="4851" xml:id="chapter-8-l-4851">und alse ich rede geprüeven kan</l>
				<l n="4852" xml:id="chapter-8-l-4852">an einem anderen man.</l>
				<l n="4853" xml:id="chapter-8-l-4853">nune weiz ich, wie 's beginne.</l>
				<l n="4854" xml:id="chapter-8-l-4854">mîn zunge und mîne sinne</l>
				<l n="4855" xml:id="chapter-8-l-4855">die enmugen mir niht ze helfe komen.</l>
				<l n="4856" xml:id="chapter-8-l-4856">mir ist von worten genomen</l>
				<l n="4857" xml:id="chapter-8-l-4857">enmitten ûz dem munde</l>
				<l n="4858" xml:id="chapter-8-l-4858">daz selbe, daz ich kunde.</l>
				<l n="4859" xml:id="chapter-8-l-4859">Hie zuo enweiz ich, waz getuo,</l>
				<l n="4860" xml:id="chapter-8-l-4860">ich entuo daz eine dar zuo,</l>
				<l n="4861" xml:id="chapter-8-l-4861">deiswâr daz ich noch nie getete:</l>
				<l n="4862" xml:id="chapter-8-l-4862">mîne vlêhe und mîne bete</l>
				<l n="4863" xml:id="chapter-8-l-4863">die wil ich êrste senden</l>
				<l n="4864" xml:id="chapter-8-l-4864">mit herzen und mit henden</l>
				<l n="4865" xml:id="chapter-8-l-4865">hin wider Elicône</l>
				<l n="4866" xml:id="chapter-8-l-4866">ze dem niunvalten trône,</l>
				<l n="4867" xml:id="chapter-8-l-4867">von dem die brunnen diezent,</l>
				<l n="4868" xml:id="chapter-8-l-4868">ûz den die gâbe vliezent</l>
				<l n="4869" xml:id="chapter-8-l-4869">der worte unde der sinne.</l>
				<l n="4870" xml:id="chapter-8-l-4870">der wirt, die niun wirtinne,</l>
				<l n="4871" xml:id="chapter-8-l-4871">Apolle und die Camênen,</l>
				<l n="4872" xml:id="chapter-8-l-4872">der ôren niun Sirênen,</l>
				<l n="4873" xml:id="chapter-8-l-4873">die dâ ze hove der gâben pflegent,</l>
				<l n="4874" xml:id="chapter-8-l-4874">ir genâde teilent unde wegent,</l>
				<l n="4875" xml:id="chapter-8-l-4875">als s' ir der werlde gunnen,</l>
				<l n="4876" xml:id="chapter-8-l-4876">die gebent ir sinne brunnen</l>
				<l n="4877" xml:id="chapter-8-l-4877">sô volleclîche manegem man,</l>
				<l n="4878" xml:id="chapter-8-l-4878">daz sî mir einen trahen dâ van</l>
				<l n="4879" xml:id="chapter-8-l-4879">mit êren niemer mugen versagen.</l>
				<l n="4880" xml:id="chapter-8-l-4880">und mag ouch ich den dâ bejagen,</l>
				<l n="4881" xml:id="chapter-8-l-4881">so behalte ich mîne stat dâ wol,</l>
				<l n="4882" xml:id="chapter-8-l-4882">da man sî mit rede behalten sol.</l>
				<l n="4883" xml:id="chapter-8-l-4883">der selbe trahen der eine</l>
				<l n="4884" xml:id="chapter-8-l-4884">der ist ouch nie sô cleine,</l>
				<l n="4885" xml:id="chapter-8-l-4885">er enmüeze mir verrihten,</l>
				<l n="4886" xml:id="chapter-8-l-4886">verrihtende beslihten</l>
				<l n="4887" xml:id="chapter-8-l-4887">beidiu zungen unde sin,</l>
				<l n="4888" xml:id="chapter-8-l-4888">an den ich sus entrihtet bin.</l>
				<l n="4889" xml:id="chapter-8-l-4889">diu mînen wort muoz er mir lân</l>
				<l n="4890" xml:id="chapter-8-l-4890">durch den vil liehten tegel gân</l>
				<l n="4891" xml:id="chapter-8-l-4891">der camênischen sinne</l>
				<l n="4892" xml:id="chapter-8-l-4892">und muoz mir diu dar inne</l>
				<l n="4893" xml:id="chapter-8-l-4893">ze vremedem wunder eiten,</l>
				<l n="4894" xml:id="chapter-8-l-4894">dem wunsche bereiten</l>
				<l n="4895" xml:id="chapter-8-l-4895">als golt von Arâbe.</l>
				<l n="4896" xml:id="chapter-8-l-4896">die selben gotes gâbe</l>
				<l n="4897" xml:id="chapter-8-l-4897">des wâren Elicônes,</l>
				<l n="4898" xml:id="chapter-8-l-4898">des oberesten trônes,</l>
				<l n="4899" xml:id="chapter-8-l-4899">von dem diu wort enspringent,</l>
				<l n="4900" xml:id="chapter-8-l-4900">diu durch daz ôre clingent</l>
				<l n="4901" xml:id="chapter-8-l-4901">und in daz herze lachent,</l>
				<l n="4902" xml:id="chapter-8-l-4902">die rede durchliuhtec machent</l>
				<l n="4903" xml:id="chapter-8-l-4903">als eine erwelte gimme,</l>
				<l n="4904" xml:id="chapter-8-l-4904">die geruochen mîne stimme</l>
				<l n="4905" xml:id="chapter-8-l-4905">und mîne bete erhoeren</l>
				<l n="4906" xml:id="chapter-8-l-4906">oben in ir himelkoeren</l>
				<l n="4907" xml:id="chapter-8-l-4907">und rehte als ich gebeten hân!</l>
				<l n="4908" xml:id="chapter-8-l-4908">Nu diz lât allez sîn getân,</l>
				<l n="4909" xml:id="chapter-8-l-4909">daz ich des alles sî gewert,</l>
				<l n="4910" xml:id="chapter-8-l-4910">des ich von worten hân gegert,</l>
				<l n="4911" xml:id="chapter-8-l-4911">und habe des alles vollen hort,</l>
				<l n="4912" xml:id="chapter-8-l-4912">senfte allen ôren mîniu wort,</l>
				<l n="4913" xml:id="chapter-8-l-4913">ber iegelîchem herzen schate</l>
				<l n="4914" xml:id="chapter-8-l-4914">mit dem ingrüenen lindenblate,</l>
				<l n="4915" xml:id="chapter-8-l-4915">gê mîner rede als ebene mite,</l>
				<l n="4916" xml:id="chapter-8-l-4916">daz ich ir an iegelîchem trite</l>
				<l n="4917" xml:id="chapter-8-l-4917">rûme unde reine ir strâze</l>
				<l n="4918" xml:id="chapter-8-l-4918">noch an ir strâze enlâze</l>
				<l n="4919" xml:id="chapter-8-l-4919">dekeiner slahte stoubelîn,</l>
				<l n="4920" xml:id="chapter-8-l-4920">ezn müeze dan gescheiden sîn,</l>
				<l n="4921" xml:id="chapter-8-l-4921">und daz si niuwan ûfe clê</l>
				<l n="4922" xml:id="chapter-8-l-4922">unde ûf liehten bluomen gê;</l>
				<l n="4923" xml:id="chapter-8-l-4923">dannoch gewende ich mînen sin,</l>
				<l n="4924" xml:id="chapter-8-l-4924">sô cleine als ich gesinnet bin,</l>
				<l n="4925" xml:id="chapter-8-l-4925">kûme oder niemer dar an,</l>
				<l n="4926" xml:id="chapter-8-l-4926">dar an sich alsô manic man</l>
				<l n="4927" xml:id="chapter-8-l-4927">versuochet und verpirset hât.</l>
				<l n="4928" xml:id="chapter-8-l-4928">deiswâr ich sol es haben rât.</l>
				<l n="4929" xml:id="chapter-8-l-4929">Wan kêrte ich alle mîne craft</l>
				<l n="4930" xml:id="chapter-8-l-4930">ze ritters bereitschaft,</l>
				<l n="4931" xml:id="chapter-8-l-4931">als weizgot maneger hât getân,</l>
				<l n="4932" xml:id="chapter-8-l-4932">und seite iu daz, wie Vulkân</l>
				<l n="4933" xml:id="chapter-8-l-4933">der wîse, der maere,</l>
				<l n="4934" xml:id="chapter-8-l-4934">der guote listmachaere</l>
				<l n="4935" xml:id="chapter-8-l-4935">Tristande sînen halsperc,</l>
				<l n="4936" xml:id="chapter-8-l-4936">swert unde hosen und ander werc,</l>
				<l n="4937" xml:id="chapter-8-l-4937">daz den ritter sol bestân,</l>
				<l n="4938" xml:id="chapter-8-l-4938">durch sîne hende lieze gân</l>
				<l n="4939" xml:id="chapter-8-l-4939">schône und nâch meisterlîchem site;</l>
				<l n="4940" xml:id="chapter-8-l-4940">wie er 'm entwürfe unde snite,</l>
				<l n="4941" xml:id="chapter-8-l-4941">den kuonheit nie bevilte,</l>
				<l n="4942" xml:id="chapter-8-l-4942">den eber an dem schilte;</l>
				<l n="4943" xml:id="chapter-8-l-4943">wie er 'm den helm betihte</l>
				<l n="4944" xml:id="chapter-8-l-4944">und oben dar ûf rihte</l>
				<l n="4945" xml:id="chapter-8-l-4945">al nâch der minnen quâle</l>
				<l n="4946" xml:id="chapter-8-l-4946">die viurîne strâle;</l>
				<l n="4947" xml:id="chapter-8-l-4947">wie er im al besunder</l>
				<l n="4948" xml:id="chapter-8-l-4948">ze wunsche und ze wunder</l>
				<l n="4949" xml:id="chapter-8-l-4949">bereite ein und ander</l>
				<l n="4950" xml:id="chapter-8-l-4950">und wie mîn vrou Cassander,</l>
				<l n="4951" xml:id="chapter-8-l-4951">diu wîse Troiaerinne,</l>
				<l n="4952" xml:id="chapter-8-l-4952">ir liste und alle ir sinne</l>
				<l n="4953" xml:id="chapter-8-l-4953">dar zuo haete gewant,</l>
				<l n="4954" xml:id="chapter-8-l-4954">daz sî Tristande sîn gewant</l>
				<l n="4955" xml:id="chapter-8-l-4955">berihte und bereite</l>
				<l n="4956" xml:id="chapter-8-l-4956">nâch solher wîsheite,</l>
				<l n="4957" xml:id="chapter-8-l-4957">sô si 'z aller beste</l>
				<l n="4958" xml:id="chapter-8-l-4958">von ir sinnen weste,</l>
				<l n="4959" xml:id="chapter-8-l-4959">der geist ze himele, als ich 'z las,</l>
				<l n="4960" xml:id="chapter-8-l-4960">von den goten gefeinet was:</l>
				<l n="4961" xml:id="chapter-8-l-4961">waz haete daz iht ander craft</l>
				<l n="4962" xml:id="chapter-8-l-4962">dan alse ich die geselleschaft</l>
				<l n="4963" xml:id="chapter-8-l-4963">Tristandes ê bereite</l>
				<l n="4964" xml:id="chapter-8-l-4964">ze sîner swertleite?</l>
				<l n="4965" xml:id="chapter-8-l-4965">mag ich die volge von iu hân,</l>
				<l n="4966" xml:id="chapter-8-l-4966">sô ist mîn wân alsô getân,</l>
				<l n="4967" xml:id="chapter-8-l-4967">und weiz daz wol: muot unde guot,</l>
				<l n="4968" xml:id="chapter-8-l-4968">swer zuo den zwein gerâten tuot</l>
				<l n="4969" xml:id="chapter-8-l-4969">bescheidenheit und höfschen sin,</l>
				<l n="4970" xml:id="chapter-8-l-4970">diu vieriu würkent under in</l>
				<l n="4971" xml:id="chapter-8-l-4971">als wol als ieman ander.</l>
				<l n="4972" xml:id="chapter-8-l-4972">jâ Vulkân und Cassander</l>
				<l n="4973" xml:id="chapter-8-l-4973">diu zwei bereiten ritter nie</l>
				<l n="4974" xml:id="chapter-8-l-4974">baz ze prîse danne ouch die.</l>
				<l n="4975" xml:id="chapter-8-l-4975">Sît nû die vier rîcheite</l>
				<l n="4976" xml:id="chapter-8-l-4976">rîlîche swertleite</l>
				<l n="4977" xml:id="chapter-8-l-4977">sus kunnen gesprûvieren,</l>
				<l n="4978" xml:id="chapter-8-l-4978">so bevelhen wir in vieren</l>
				<l n="4979" xml:id="chapter-8-l-4979">unsern vriunt Tristanden.</l>
				<l n="4980" xml:id="chapter-8-l-4980">die nemen in ze handen,</l>
				<l n="4981" xml:id="chapter-8-l-4981">bereiten uns den werden man,</l>
				<l n="4982" xml:id="chapter-8-l-4982">sît ez niht bezzer werden kan,</l>
				<l n="4983" xml:id="chapter-8-l-4983">mit dem geziuge und mit dem snite,</l>
				<l n="4984" xml:id="chapter-8-l-4984">dâ sîne reitgesellen mite</l>
				<l n="4985" xml:id="chapter-8-l-4985">sô schône sint bereitet.</l>
				<l n="4986" xml:id="chapter-8-l-4986">sus sî Tristan geleitet</l>
				<l n="4987" xml:id="chapter-8-l-4987">ze hove und ouch ze ringe,</l>
				<l n="4988" xml:id="chapter-8-l-4988">mit allem sînem dinge</l>
				<l n="4989" xml:id="chapter-8-l-4989">sînen gesellen ebengelîch,</l>
				<l n="4990" xml:id="chapter-8-l-4990">ebenziere und ebenrîch.</l>
				<l n="4991" xml:id="chapter-8-l-4991">ich meine aber an der waete,</l>
				<l n="4992" xml:id="chapter-8-l-4992">die mannes hant dâ naete,</l>
				<l n="4993" xml:id="chapter-8-l-4993">niht an der an gebornen wât,</l>
				<l n="4994" xml:id="chapter-8-l-4994">diu von des herzen kamere gât,</l>
				<l n="4995" xml:id="chapter-8-l-4995">die sî dâ heizent edelen muot,</l>
				<l n="4996" xml:id="chapter-8-l-4996">diu den man wolgemuoten tuot</l>
				<l n="4997" xml:id="chapter-8-l-4997">und werdet lîp unde leben.</l>
				<l n="4998" xml:id="chapter-8-l-4998">diu wât wart den gesellen geben</l>
				<l n="4999" xml:id="chapter-8-l-4999">dem hêrren ungelîche.</l>
				<l n="5000" xml:id="chapter-8-l-5000">jâ weizgot der muotrîche,</l>
				<l n="5001" xml:id="chapter-8-l-5001">der êregire Tristan</l>
				<l n="5002" xml:id="chapter-8-l-5002">truoc sunderlîchiu cleider an</l>
				<l n="5003" xml:id="chapter-8-l-5003">von gebâre und von gelâze</l>
				<l n="5004" xml:id="chapter-8-l-5004">gezieret ûz der mâze.</l>
				<l n="5005" xml:id="chapter-8-l-5005">er haete s' alle an schoenen siten</l>
				<l n="5006" xml:id="chapter-8-l-5006">unde an tugenden übersniten.</l>
				<l n="5007" xml:id="chapter-8-l-5007">und iedoch an der waete,</l>
				<l n="5008" xml:id="chapter-8-l-5008">die mannes hant dâ naete,</l>
				<l n="5009" xml:id="chapter-8-l-5009">da enwas niht underscheidunge an.</l>
				<l n="5010" xml:id="chapter-8-l-5010">des truoc der werde houbetman</l>
				<l n="5011" xml:id="chapter-8-l-5011">in allen gelîche.</l>
				<l n="5012" xml:id="chapter-8-l-5012">Sus was der muotrîche,</l>
				<l n="5013" xml:id="chapter-8-l-5013">der voget von Parmenîe</l>
				<l n="5014" xml:id="chapter-8-l-5014">und al sîn massenîe</l>
				<l n="5015" xml:id="chapter-8-l-5015">ze münster mit ein ander komen</l>
				<l n="5016" xml:id="chapter-8-l-5016">und haeten messe vernomen</l>
				<l n="5017" xml:id="chapter-8-l-5017">und ouch enpfangen den segen,</l>
				<l n="5018" xml:id="chapter-8-l-5018">des man in dâ solte pflegen.</l>
				<l n="5019" xml:id="chapter-8-l-5019">Marke nam dô Tristanden</l>
				<l n="5020" xml:id="chapter-8-l-5020">sînen neven ze handen,</l>
				<l n="5021" xml:id="chapter-8-l-5021">swert unde sporn stricte er im an.</l>
				<l n="5022" xml:id="chapter-8-l-5022">'sich' sprach er 'neve Tristan,</l>
				<l n="5023" xml:id="chapter-8-l-5023">sît dir nû swert gesegenet ist</l>
				<l n="5024" xml:id="chapter-8-l-5024">und sît dû ritter worden bist,</l>
				<l n="5025" xml:id="chapter-8-l-5025">nû bedenke ritterlîchen prîs</l>
				<l n="5026" xml:id="chapter-8-l-5026">und ouch dich selben, wer dû sîs.</l>
				<l n="5027" xml:id="chapter-8-l-5027">dîn geburt und dîn edelkeit</l>
				<l n="5028" xml:id="chapter-8-l-5028">sî dînen ougen vür geleit.</l>
				<l n="5029" xml:id="chapter-8-l-5029">wis diemüete und wis unbetrogen,</l>
				<l n="5030" xml:id="chapter-8-l-5030">wis wârhaft und wis wolgezogen;</l>
				<l n="5031" xml:id="chapter-8-l-5031">den armen den wis iemer guot,</l>
				<l n="5032" xml:id="chapter-8-l-5032">den rîchen iemer hochgemuot;</l>
				<l n="5033" xml:id="chapter-8-l-5033">ziere unde werde dînen lîp,</l>
				<l n="5034" xml:id="chapter-8-l-5034">êre unde minne elliu wîp;</l>
				<l n="5035" xml:id="chapter-8-l-5035">wis milte unde getriuwe</l>
				<l n="5036" xml:id="chapter-8-l-5036">und iemer dar an niuwe!</l>
				<l n="5037" xml:id="chapter-8-l-5037">wan ûf mîn êre nim ich daz,</l>
				<l n="5038" xml:id="chapter-8-l-5038">daz golt noch zobel gestuont nie baz</l>
				<l n="5039" xml:id="chapter-8-l-5039">dem sper unde dem schilte</l>
				<l n="5040" xml:id="chapter-8-l-5040">dan triuwe unde milte.'</l>
				<l n="5041" xml:id="chapter-8-l-5041">Hie mite bôt er im den schilt dar.</l>
				<l n="5042" xml:id="chapter-8-l-5042">er kuste in und sprach: 'neve, nû var</l>
				<l n="5043" xml:id="chapter-8-l-5043">und gebe dir got durch sîne craft</l>
				<l n="5044" xml:id="chapter-8-l-5044">heil ze dîner ritterschaft!</l>
				<l n="5045" xml:id="chapter-8-l-5045">wis iemer höfsch, wis iemer vrô!'</l>
				<l n="5046" xml:id="chapter-8-l-5046">Tristan verrihte aber dô</l>
				<l n="5047" xml:id="chapter-8-l-5047">sîne gesellen an der stete,</l>
				<l n="5048" xml:id="chapter-8-l-5048">rehte als in sîn oeheim tete,</l>
				<l n="5049" xml:id="chapter-8-l-5049">an swerte, an sporn, an schilte.</l>
				<l n="5050" xml:id="chapter-8-l-5050">diemüete, triuwe, milte</l>
				<l n="5051" xml:id="chapter-8-l-5051">die leite er iegelîches kür</l>
				<l n="5052" xml:id="chapter-8-l-5052">mit bescheidenlîcher lêre vür.</l>
				<l n="5053" xml:id="chapter-8-l-5053">und enwart ouch dâ nimê gebiten.</l>
				<l n="5054" xml:id="chapter-8-l-5054">gebuhurdieret unde geriten</l>
				<l n="5055" xml:id="chapter-8-l-5055">wart dâ, zewâre deist mîn wân.</l>
				<l n="5056" xml:id="chapter-8-l-5056">wie s' aber von ringe liezen gân,</l>
				<l n="5057" xml:id="chapter-8-l-5057">wie sî mit scheften staechen,</l>
				<l n="5058" xml:id="chapter-8-l-5058">wie vil sî der zebraechen E</l>
				<l n="5059" xml:id="chapter-8-l-5059">daz suln die garzûne sagen:</l>
				<l n="5060" xml:id="chapter-8-l-5060">die hulfen ez zesamene tragen.</l>
				<l n="5061" xml:id="chapter-8-l-5061">ine mag ir buhurdieren</l>
				<l n="5062" xml:id="chapter-8-l-5062">niht allez becrôieren,</l>
				<l n="5063" xml:id="chapter-8-l-5063">wan einen dienest biute ich in,</l>
				<l n="5064" xml:id="chapter-8-l-5064">des ich in sêre willic bin:</l>
				<l n="5065" xml:id="chapter-8-l-5065">daz sich ir aller êre</l>
				<l n="5066" xml:id="chapter-8-l-5066">an allen dingen mêre</l>
				<l n="5067" xml:id="chapter-8-l-5067">und in got ritterlîchez leben</l>
				<l n="5068" xml:id="chapter-8-l-5068">z' ir ritterschefte müeze geben!</l>
			</div>
			<div n="9" xml:id="chapter-9" type="chapter" data-level="1">
				<head xml:lang="deu-Latn">Heimfahrt und Rache</head>
				<l n="5069" xml:id="chapter-9-l-5069">Truoc ieman lebender staete leit</l>
				<l n="5070" xml:id="chapter-9-l-5070">bî staeteclîcher saelekeit,</l>
				<l n="5071" xml:id="chapter-9-l-5071">sô truoc Tristan ie staete leit</l>
				<l n="5072" xml:id="chapter-9-l-5072">bî staeteclîcher saelekeit.</l>
				<l n="5073" xml:id="chapter-9-l-5073">Als ich ez iu bescheiden wil:</l>
				<l n="5074" xml:id="chapter-9-l-5074">im was ein endeclîchez zil</l>
				<l n="5075" xml:id="chapter-9-l-5075">gegeben der zweier dinge,</l>
				<l n="5076" xml:id="chapter-9-l-5076">leides unde linge.</l>
				<l n="5077" xml:id="chapter-9-l-5077">wan allez daz, des er began,</l>
				<l n="5078" xml:id="chapter-9-l-5078">dâ lang im allerdickest an</l>
				<l n="5079" xml:id="chapter-9-l-5079">und was ie leit der linge bî,</l>
				<l n="5080" xml:id="chapter-9-l-5080">swie ungelîch diz jenem sî.</l>
				<l n="5081" xml:id="chapter-9-l-5081">sus wâren diu zwei conterfeit,</l>
				<l n="5082" xml:id="chapter-9-l-5082">staetiu linge und wernde leit,</l>
				<l n="5083" xml:id="chapter-9-l-5083">gesellet an dem einen man.</l>
				<l n="5084" xml:id="chapter-9-l-5084">'sô helfe iu got, nu sprechet an:</l>
				<l n="5085" xml:id="chapter-9-l-5085">Tristan der hât nû swert genomen</l>
				<l n="5086" xml:id="chapter-9-l-5086">und ist ze rîcher linge komen</l>
				<l n="5087" xml:id="chapter-9-l-5087">mit ritterlîcher werdekeit.</l>
				<l n="5088" xml:id="chapter-9-l-5088">lât hoeren, welher hande leit</l>
				<l n="5089" xml:id="chapter-9-l-5089">haete er bî dirre linge?'</l>
				<l n="5090" xml:id="chapter-9-l-5090">weiz got an einem dinge,</l>
				<l n="5091" xml:id="chapter-9-l-5091">daz iegelîchem herzen ie</l>
				<l n="5092" xml:id="chapter-9-l-5092">und ouch dem sînen nâhe gie:</l>
				<l n="5093" xml:id="chapter-9-l-5093">daz ime der vater was erslagen,</l>
				<l n="5094" xml:id="chapter-9-l-5094">als er Rûâlen hôrte sagen,</l>
				<l n="5095" xml:id="chapter-9-l-5095">daz qual in in dem muote.</l>
				<l n="5096" xml:id="chapter-9-l-5096">alsus was übel bî guote,</l>
				<l n="5097" xml:id="chapter-9-l-5097">bî linge schade, bî liebe leit</l>
				<l n="5098" xml:id="chapter-9-l-5098">eines herzen staetiu sicherheit.</l>
				<l n="5099" xml:id="chapter-9-l-5099">Ir aller jehe lît dar an,</l>
				<l n="5100" xml:id="chapter-9-l-5100">haz der lige ie dem jungen man</l>
				<l n="5101" xml:id="chapter-9-l-5101">mit groezerem ernest an</l>
				<l n="5102" xml:id="chapter-9-l-5102">dan einem stündigen man.</l>
				<l n="5103" xml:id="chapter-9-l-5103">Ob aller sîner werdekeit</l>
				<l n="5104" xml:id="chapter-9-l-5104">sô swebete Tristande ie daz leit</l>
				<l n="5105" xml:id="chapter-9-l-5105">und daz verborgen ungemach,</l>
				<l n="5106" xml:id="chapter-9-l-5106">daz nieman lebender an im sach,</l>
				<l n="5107" xml:id="chapter-9-l-5107">daz im Riwalînes tôt</l>
				<l n="5108" xml:id="chapter-9-l-5108">und Morgânes leben bôt.</l>
				<l n="5109" xml:id="chapter-9-l-5109">daz leit lag ime mit sorgen an.</l>
				<l n="5110" xml:id="chapter-9-l-5110">der sorcsame Tristan</l>
				<l n="5111" xml:id="chapter-9-l-5111">und sîn getriulîcher rât,</l>
				<l n="5112" xml:id="chapter-9-l-5112">der noch von triuwen namen hât,</l>
				<l n="5113" xml:id="chapter-9-l-5113">der saelige Foitenant,</l>
				<l n="5114" xml:id="chapter-9-l-5114">die bereiteten zehant</l>
				<l n="5115" xml:id="chapter-9-l-5115">mit rîchem geraete,</l>
				<l n="5116" xml:id="chapter-9-l-5116">des man den wunsch dâ haete,</l>
				<l n="5117" xml:id="chapter-9-l-5117">eine rîlîche barken.</l>
				<l n="5118" xml:id="chapter-9-l-5118">sus kâmen sî vür Marken.</l>
				<l n="5119" xml:id="chapter-9-l-5119">Tristan sprach: 'lieber hêrre mîn,</l>
				<l n="5120" xml:id="chapter-9-l-5120">ez sol mit iuwern hulden sîn,</l>
				<l n="5121" xml:id="chapter-9-l-5121">daz ich ze Parmenîe var</l>
				<l n="5122" xml:id="chapter-9-l-5122">und neme nâch iuwerm râte war,</l>
				<l n="5123" xml:id="chapter-9-l-5123">wie unser dinc dâ sî gewant</l>
				<l n="5124" xml:id="chapter-9-l-5124">umbe liut und umbe lant,</l>
				<l n="5125" xml:id="chapter-9-l-5125">daz ir dâ sprechet, ez sî mîn.'</l>
				<l n="5126" xml:id="chapter-9-l-5126">Der künec sprach: 'neve, diz sol sîn.</l>
				<l n="5127" xml:id="chapter-9-l-5127">swie kûme ich dîn doch müge enbern,</l>
				<l n="5128" xml:id="chapter-9-l-5128">ich wil dich dirre bete gewern.</l>
				<l n="5129" xml:id="chapter-9-l-5129">var heim ze Parmenîe,</l>
				<l n="5130" xml:id="chapter-9-l-5130">dû und dîn cumpanîe.</l>
				<l n="5131" xml:id="chapter-9-l-5131">bedarft dû ritterschefte mê,</l>
				<l n="5132" xml:id="chapter-9-l-5132">die nim, als dir ze muote stê.</l>
				<l n="5133" xml:id="chapter-9-l-5133">nim ros, nim silber unde golt</l>
				<l n="5134" xml:id="chapter-9-l-5134">und swes dû bedürfen solt,</l>
				<l n="5135" xml:id="chapter-9-l-5135">als dû 's bedürfen wellest.</l>
				<l n="5136" xml:id="chapter-9-l-5136">und swen dû dir gesellest,</l>
				<l n="5137" xml:id="chapter-9-l-5137">dem biut ez sô mit guote,</l>
				<l n="5138" xml:id="chapter-9-l-5138">mit geselleclîchem muote,</l>
				<l n="5139" xml:id="chapter-9-l-5139">daz er dîn dienest gerne sî</l>
				<l n="5140" xml:id="chapter-9-l-5140">und dir mit triuwen wese bî.</l>
				<l n="5141" xml:id="chapter-9-l-5141">vil lieber neve, wirb unde lebe,</l>
				<l n="5142" xml:id="chapter-9-l-5142">als dir dîn vater lêre gebe,</l>
				<l n="5143" xml:id="chapter-9-l-5143">der getriuwe Rûal, der hie stât,</l>
				<l n="5144" xml:id="chapter-9-l-5144">der michel triuwe und êre hât</l>
				<l n="5145" xml:id="chapter-9-l-5145">mit dir begangen unze her.</l>
				<l n="5146" xml:id="chapter-9-l-5146">und sî daz dich des got gewer,</l>
				<l n="5147" xml:id="chapter-9-l-5147">daz dû dich dâ verrihtest</l>
				<l n="5148" xml:id="chapter-9-l-5148">und dîn dinc dâ beslihtest</l>
				<l n="5149" xml:id="chapter-9-l-5149">nâch vrumen und nâch êren,</l>
				<l n="5150" xml:id="chapter-9-l-5150">sô soltu wider kêren.</l>
				<l n="5151" xml:id="chapter-9-l-5151">kêre wider her ze mir.</l>
				<l n="5152" xml:id="chapter-9-l-5152">ein dinc lob ich und leiste dir:</l>
				<l n="5153" xml:id="chapter-9-l-5153">sê mîne triuwe in dîne hant,</l>
				<l n="5154" xml:id="chapter-9-l-5154">daz ich dir mîn guot und mîn lant</l>
				<l n="5155" xml:id="chapter-9-l-5155">iemer gelîche teile.</l>
				<l n="5156" xml:id="chapter-9-l-5156">und sî 'z an dînem heile,</l>
				<l n="5157" xml:id="chapter-9-l-5157">daz dû mich sülest überleben,</l>
				<l n="5158" xml:id="chapter-9-l-5158">sô sî dir allez z' eigene geben.</l>
				<l n="5159" xml:id="chapter-9-l-5159">wan ich wil durch den willen dîn</l>
				<l n="5160" xml:id="chapter-9-l-5160">êlîches wîbes âne sîn,</l>
				<l n="5161" xml:id="chapter-9-l-5161">die wîle ich iemer leben sol.</l>
				<l n="5162" xml:id="chapter-9-l-5162">neve, dû hâst vernomen wol</l>
				<l n="5163" xml:id="chapter-9-l-5163">mîne bete und mînen sin.</l>
				<l n="5164" xml:id="chapter-9-l-5164">bistû mir holt, als ich dir bin,</l>
				<l n="5165" xml:id="chapter-9-l-5165">treistû mir herze, als ich dir trage,</l>
				<l n="5166" xml:id="chapter-9-l-5166">weiz got sô sul wir unser tage</l>
				<l n="5167" xml:id="chapter-9-l-5167">vrôlîche mit ein ander leben.</l>
				<l n="5168" xml:id="chapter-9-l-5168">hie mite sî dir urloup gegeben.</l>
				<l n="5169" xml:id="chapter-9-l-5169">der megede sun der hüete dîn!</l>
				<l n="5170" xml:id="chapter-9-l-5170">und lâ dir wol bevolhen sîn</l>
				<l n="5171" xml:id="chapter-9-l-5171">dîn gescheffede und dîn êre!'</l>
				<l n="5172" xml:id="chapter-9-l-5172">hie enbiten s' ouch nimêre.</l>
				<l n="5173" xml:id="chapter-9-l-5173">Tristan und sîn vriunt Rûal</l>
				<l n="5174" xml:id="chapter-9-l-5174">die schiffeten von Curnewal,</l>
				<l n="5175" xml:id="chapter-9-l-5175">sî unde ir massenîe,</l>
				<l n="5176" xml:id="chapter-9-l-5176">heim wider ze Parmenîe.</l>
				<l n="5177" xml:id="chapter-9-l-5177">Ob iu nu lieb ist vernomen</l>
				<l n="5178" xml:id="chapter-9-l-5178">umb dirre hêrren willekomen,</l>
				<l n="5179" xml:id="chapter-9-l-5179">ich sage iu, alse ich hân vernomen,</l>
				<l n="5180" xml:id="chapter-9-l-5180">wie sî dâ wâren willekomen:</l>
				<l n="5181" xml:id="chapter-9-l-5181">Ir aller leitaere,</l>
				<l n="5182" xml:id="chapter-9-l-5182">der getriuwe, der gewaere</l>
				<l n="5183" xml:id="chapter-9-l-5183">Rûal trat vor ûz an daz lant.</l>
				<l n="5184" xml:id="chapter-9-l-5184">sîn hüetelîn und sîn gewant</l>
				<l n="5185" xml:id="chapter-9-l-5185">leit er höfschlîche dort hin dan.</l>
				<l n="5186" xml:id="chapter-9-l-5186">Tristanden lief er lachend an,</l>
				<l n="5187" xml:id="chapter-9-l-5187">er kuste in und sprach: 'hêrre mîn,</l>
				<l n="5188" xml:id="chapter-9-l-5188">gote sult ir willekomen sîn,</l>
				<l n="5189" xml:id="chapter-9-l-5189">iuwerm lande unde mir!</l>
				<l n="5190" xml:id="chapter-9-l-5190">kieset, hêrre: sehet ir</l>
				<l n="5191" xml:id="chapter-9-l-5191">diz schoene lant bî disem mer?</l>
				<l n="5192" xml:id="chapter-9-l-5192">veste stete, starke wer</l>
				<l n="5193" xml:id="chapter-9-l-5193">und manic schoene castêl:</l>
				<l n="5194" xml:id="chapter-9-l-5194">seht, daz hât iuwer vater Canêl</l>
				<l n="5195" xml:id="chapter-9-l-5195">an iuch geerbet unde brâht.</l>
				<l n="5196" xml:id="chapter-9-l-5196">sît ir nu biderbe unde bedâht,</l>
				<l n="5197" xml:id="chapter-9-l-5197">swes iuwer ouge hie gesiht,</l>
				<l n="5198" xml:id="chapter-9-l-5198">des engât iu niemer niht.</l>
				<l n="5199" xml:id="chapter-9-l-5199">des bin ich iemer iuwer wer.'</l>
				<l n="5200" xml:id="chapter-9-l-5200">mit diser rede sô kêrte er her</l>
				<l n="5201" xml:id="chapter-9-l-5201">mit rîchem herzen unde vrô.</l>
				<l n="5202" xml:id="chapter-9-l-5202">vil vrôlîche enpfieng er dô</l>
				<l n="5203" xml:id="chapter-9-l-5203">die ritter al besunder.</l>
				<l n="5204" xml:id="chapter-9-l-5204">er begunde sî ze wunder</l>
				<l n="5205" xml:id="chapter-9-l-5205">mit sînen worten süezen</l>
				<l n="5206" xml:id="chapter-9-l-5206">salûieren unde grüezen.</l>
				<l n="5207" xml:id="chapter-9-l-5207">hie mite vuorte er s' ûf Canoêl.</l>
				<l n="5208" xml:id="chapter-9-l-5208">die stete unde diu castêl,</l>
				<l n="5209" xml:id="chapter-9-l-5209">diu von Canêles jâren</l>
				<l n="5210" xml:id="chapter-9-l-5210">in sîner pflege wâren</l>
				<l n="5211" xml:id="chapter-9-l-5211">in allem dem lande,</l>
				<l n="5212" xml:id="chapter-9-l-5212">diu gab er ûf Tristande</l>
				<l n="5213" xml:id="chapter-9-l-5213">nâch vil getriuwelîchem site</l>
				<l n="5214" xml:id="chapter-9-l-5214">und ouch diu sînen dâ mite,</l>
				<l n="5215" xml:id="chapter-9-l-5215">diu in wâren an gevallen</l>
				<l n="5216" xml:id="chapter-9-l-5216">von sînen vordern allen.</l>
				<l n="5217" xml:id="chapter-9-l-5217">Waz sol der rede nû mêre?</l>
				<l n="5218" xml:id="chapter-9-l-5218">er haete rât und êre;</l>
				<l n="5219" xml:id="chapter-9-l-5219">durch daz bôt er dem hêrren rât</l>
				<l n="5220" xml:id="chapter-9-l-5220">als der, der rât und êre hât,</l>
				<l n="5221" xml:id="chapter-9-l-5221">und mit im al den sînen.</l>
				<l n="5222" xml:id="chapter-9-l-5222">daz vlîzen und daz pînen,</l>
				<l n="5223" xml:id="chapter-9-l-5223">daz er mit süezem muote</l>
				<l n="5224" xml:id="chapter-9-l-5224">in allen ze guote</l>
				<l n="5225" xml:id="chapter-9-l-5225">und alle wîs an in begie,</l>
				<l n="5226" xml:id="chapter-9-l-5226">dazn gesach mannes ouge nie.</l>
				<l n="5227" xml:id="chapter-9-l-5227">Wie dô? wie ist mir sus geschehen?</l>
				<l n="5228" xml:id="chapter-9-l-5228">ich hân mich selben übersehen.</l>
				<l n="5229" xml:id="chapter-9-l-5229">wâ sint nû mîne sinne?</l>
				<l n="5230" xml:id="chapter-9-l-5230">die guoten marschalkinne,</l>
				<l n="5231" xml:id="chapter-9-l-5231">die reinen, die staeten,</l>
				<l n="5232" xml:id="chapter-9-l-5232">mîne vrouwen Floraeten,</l>
				<l n="5233" xml:id="chapter-9-l-5233">daz ich die sus verswigen hân,</l>
				<l n="5234" xml:id="chapter-9-l-5234">deist niht dâ her von hove getân.</l>
				<l n="5235" xml:id="chapter-9-l-5235">ich sol ez aber der süezen</l>
				<l n="5236" xml:id="chapter-9-l-5236">bezzeren unde büezen:</l>
				<l n="5237" xml:id="chapter-9-l-5237">diu hôfsche, diu guote,</l>
				<l n="5238" xml:id="chapter-9-l-5238">diu guote gemuote,</l>
				<l n="5239" xml:id="chapter-9-l-5239">diu werdeste, diu beste,</l>
				<l n="5240" xml:id="chapter-9-l-5240">ich weiz wol, daz si ir geste</l>
				<l n="5241" xml:id="chapter-9-l-5241">niht eine mit dem munde enpfie.</l>
				<l n="5242" xml:id="chapter-9-l-5242">wan swâ daz wort von munde gie,</l>
				<l n="5243" xml:id="chapter-9-l-5243">dâ gie der süeze wille ie vor.</l>
				<l n="5244" xml:id="chapter-9-l-5244">ir herze daz vuor rehte enbor,</l>
				<l n="5245" xml:id="chapter-9-l-5245">als ez gevidert waere.</l>
				<l n="5246" xml:id="chapter-9-l-5246">si wâren vil einbaere</l>
				<l n="5247" xml:id="chapter-9-l-5247">beidiu ir wille und ir wort.</l>
				<l n="5248" xml:id="chapter-9-l-5248">ich weiz wol, daz si über bort</l>
				<l n="5249" xml:id="chapter-9-l-5249">vil geselleclîchen giengen,</l>
				<l n="5250" xml:id="chapter-9-l-5250">dâ sî die geste enpfiengen.</l>
				<l n="5251" xml:id="chapter-9-l-5251">diu saelige Floraete</l>
				<l n="5252" xml:id="chapter-9-l-5252">waz vröude ir herze haete</l>
				<l n="5253" xml:id="chapter-9-l-5253">wider ir hêrren unde ir kint,</l>
				<l n="5254" xml:id="chapter-9-l-5254">daz kint, des disiu maere sint,</l>
				<l n="5255" xml:id="chapter-9-l-5255">( ir sun Tristanden den mein ich)</l>
				<l n="5256" xml:id="chapter-9-l-5256">entriuwen des erkenne ich mich</l>
				<l n="5257" xml:id="chapter-9-l-5257">an manegen unde genuogen</l>
				<l n="5258" xml:id="chapter-9-l-5258">ir tugenden unde ir vuogen,</l>
				<l n="5259" xml:id="chapter-9-l-5259">die ich von der saeligen las.</l>
				<l n="5260" xml:id="chapter-9-l-5260">daz der niht ein lützel was,</l>
				<l n="5261" xml:id="chapter-9-l-5261">daz bewârte s' alsô wol,</l>
				<l n="5262" xml:id="chapter-9-l-5262">als ein wîp allerbeste sol.</l>
				<l n="5263" xml:id="chapter-9-l-5263">wan si schuof ir kinde</l>
				<l n="5264" xml:id="chapter-9-l-5264">und sînem ingesinde</l>
				<l n="5265" xml:id="chapter-9-l-5265">al die êre und daz gemach,</l>
				<l n="5266" xml:id="chapter-9-l-5266">daz ie rittern geschach.</l>
				<l n="5267" xml:id="chapter-9-l-5267">Hie mite sô wurden besant</l>
				<l n="5268" xml:id="chapter-9-l-5268">ze Parmenîe über al daz lant</l>
				<l n="5269" xml:id="chapter-9-l-5269">die hêrren und diu hêrschaft,</l>
				<l n="5270" xml:id="chapter-9-l-5270">die dâ haeten die craft</l>
				<l n="5271" xml:id="chapter-9-l-5271">der stete und der castêle.</l>
				<l n="5272" xml:id="chapter-9-l-5272">nû die ze Canoêle</l>
				<l n="5273" xml:id="chapter-9-l-5273">gemeinlîche kâmen,</l>
				<l n="5274" xml:id="chapter-9-l-5274">gesâhen und vernâmen</l>
				<l n="5275" xml:id="chapter-9-l-5275">von Tristande die warheit,</l>
				<l n="5276" xml:id="chapter-9-l-5276">als uns daz maere von im seit</l>
				<l n="5277" xml:id="chapter-9-l-5277">und alse ir selbe habet vernomen,</l>
				<l n="5278" xml:id="chapter-9-l-5278">dô vlugen tûsent willekomen</l>
				<l n="5279" xml:id="chapter-9-l-5279">von iegelîches munde.</l>
				<l n="5280" xml:id="chapter-9-l-5280">liut unde lant begunde</l>
				<l n="5281" xml:id="chapter-9-l-5281">von langem leide erwachen</l>
				<l n="5282" xml:id="chapter-9-l-5282">und sich ze vröuden machen,</l>
				<l n="5283" xml:id="chapter-9-l-5283">ze wunderlîchem wunder.</l>
				<l n="5284" xml:id="chapter-9-l-5284">sî empfiengen al besunder</l>
				<l n="5285" xml:id="chapter-9-l-5285">ir lêhen, ir liut unde ir lant</l>
				<l n="5286" xml:id="chapter-9-l-5286">von ir hêrren Tristandes hant.</l>
				<l n="5287" xml:id="chapter-9-l-5287">si swuoren hulde und wurden man.</l>
				<l n="5288" xml:id="chapter-9-l-5288">hier under haete ie Tristan</l>
				<l n="5289" xml:id="chapter-9-l-5289">den tougenlîchen smerzen</l>
				<l n="5290" xml:id="chapter-9-l-5290">verborgen in dem herzen,</l>
				<l n="5291" xml:id="chapter-9-l-5291">der dâ von Morgâne gie.</l>
				<l n="5292" xml:id="chapter-9-l-5292">der smerze der begab in nie</l>
				<l n="5293" xml:id="chapter-9-l-5293">weder vruo noch spâte.</l>
				<l n="5294" xml:id="chapter-9-l-5294">alsus gieng er ze râte</l>
				<l n="5295" xml:id="chapter-9-l-5295">mit mâgen und mit mannen</l>
				<l n="5296" xml:id="chapter-9-l-5296">und jach, er wolte dannen</l>
				<l n="5297" xml:id="chapter-9-l-5297">ze Britanje gâhen,</l>
				<l n="5298" xml:id="chapter-9-l-5298">sîn lêhen enpfâhen</l>
				<l n="5299" xml:id="chapter-9-l-5299">von sînes vîendes hant,</l>
				<l n="5300" xml:id="chapter-9-l-5300">durch daz er sînes vater lant</l>
				<l n="5301" xml:id="chapter-9-l-5301">mit rehte haete deste baz.</l>
				<l n="5302" xml:id="chapter-9-l-5302">diz sprach er unde tete ouch daz:</l>
				<l n="5303" xml:id="chapter-9-l-5303">er vuor von Parmenîe</l>
				<l n="5304" xml:id="chapter-9-l-5304">er und sîn cumpanîe</l>
				<l n="5305" xml:id="chapter-9-l-5305">bereitet unde gewarnet wol,</l>
				<l n="5306" xml:id="chapter-9-l-5306">alse der man ze rehte sol,</l>
				<l n="5307" xml:id="chapter-9-l-5307">der ûf angestlîche tât</l>
				<l n="5308" xml:id="chapter-9-l-5308">ernestlîchen willen hât.</l>
				<l n="5309" xml:id="chapter-9-l-5309">Dô Tristan ze Britanje kam,</l>
				<l n="5310" xml:id="chapter-9-l-5310">von âventiure er dô vernam</l>
				<l n="5311" xml:id="chapter-9-l-5311">und hôrte waerlîche sagen,</l>
				<l n="5312" xml:id="chapter-9-l-5312">Morgân der herzoge rite dâ jagen</l>
				<l n="5313" xml:id="chapter-9-l-5313">von walde ze walde.</l>
				<l n="5314" xml:id="chapter-9-l-5314">nû hiez er îlen balde,</l>
				<l n="5315" xml:id="chapter-9-l-5315">die ritter sich bereiten</l>
				<l n="5316" xml:id="chapter-9-l-5316">und under ir rocke leiten</l>
				<l n="5317" xml:id="chapter-9-l-5317">ir halsperge unde ir dinc,</l>
				<l n="5318" xml:id="chapter-9-l-5318">und so daz nieman keinen rinc</l>
				<l n="5319" xml:id="chapter-9-l-5319">ûz dem gewande lieze gân.</l>
				<l n="5320" xml:id="chapter-9-l-5320">nu diz geschach, diz was getân.</l>
				<l n="5321" xml:id="chapter-9-l-5321">und über daz leite ie der man</l>
				<l n="5322" xml:id="chapter-9-l-5322">sîne reisekappen an</l>
				<l n="5323" xml:id="chapter-9-l-5323">und sâzen ûf ir ors alsô.</l>
				<l n="5324" xml:id="chapter-9-l-5324">ir gezoc hiezen si dô</l>
				<l n="5325" xml:id="chapter-9-l-5325">stetelîche wider rîten</l>
				<l n="5326" xml:id="chapter-9-l-5326">und niemannes bîten</l>
				<l n="5327" xml:id="chapter-9-l-5327">und teilten ir ritterschaft.</l>
				<l n="5328" xml:id="chapter-9-l-5328">dâ wart diu groezere craft</l>
				<l n="5329" xml:id="chapter-9-l-5329">geschicket an die widervart,</l>
				<l n="5330" xml:id="chapter-9-l-5330">daz der gezoc waere bewart,</l>
				<l n="5331" xml:id="chapter-9-l-5331">dâ der ûf sîne strâze gie.</l>
				<l n="5332" xml:id="chapter-9-l-5332">dô diz geschach, dô haeten die,</l>
				<l n="5333" xml:id="chapter-9-l-5333">die mit Tristande kêrten hin,</l>
				<l n="5334" xml:id="chapter-9-l-5334">wol drîzec ritter under in.</l>
				<l n="5335" xml:id="chapter-9-l-5335">jene an der widerkêre</l>
				<l n="5336" xml:id="chapter-9-l-5336">wol sehzic oder mêre.</l>
				<l n="5337" xml:id="chapter-9-l-5337">vil schiere wart, daz Tristan</l>
				<l n="5338" xml:id="chapter-9-l-5338">hunde unde jegere sehen began.</l>
				<l n="5339" xml:id="chapter-9-l-5339">die selben vrâgte er maere,</l>
				<l n="5340" xml:id="chapter-9-l-5340">wâ der herzoge waere.</l>
				<l n="5341" xml:id="chapter-9-l-5341">die tâten ez im iesâ kunt.</l>
				<l n="5342" xml:id="chapter-9-l-5342">und er des endes sâ zestunt</l>
				<l n="5343" xml:id="chapter-9-l-5343">und vant ouch dâ vil schiere</l>
				<l n="5344" xml:id="chapter-9-l-5344">ûf einer waltriviere</l>
				<l n="5345" xml:id="chapter-9-l-5345">vil ritter Britûne.</l>
				<l n="5346" xml:id="chapter-9-l-5346">den wâren pavelûne</l>
				<l n="5347" xml:id="chapter-9-l-5347">und hüten ûf daz gras geslagen,</l>
				<l n="5348" xml:id="chapter-9-l-5348">dar umbe und dar în getragen</l>
				<l n="5349" xml:id="chapter-9-l-5349">loub unde liehter bluomen vil.</l>
				<l n="5350" xml:id="chapter-9-l-5350">ir hunde unde ir vederspil</l>
				<l n="5351" xml:id="chapter-9-l-5351">daz haeten sî ze handen.</l>
				<l n="5352" xml:id="chapter-9-l-5352">die gruozten ouch Tristanden</l>
				<l n="5353" xml:id="chapter-9-l-5353">und sîne rotte dâ mite</l>
				<l n="5354" xml:id="chapter-9-l-5354">höfschlîche nâch dem hovesite.</l>
				<l n="5355" xml:id="chapter-9-l-5355">die seiten im ouch iesâ,</l>
				<l n="5356" xml:id="chapter-9-l-5356">Morgân ir hêrre rite dâ</l>
				<l n="5357" xml:id="chapter-9-l-5357">vil nâhen in dem walde.</l>
				<l n="5358" xml:id="chapter-9-l-5358">dar îlten sî dô balde.</l>
				<l n="5359" xml:id="chapter-9-l-5359">dâ vunden s' ouch Morgânen</l>
				<l n="5360" xml:id="chapter-9-l-5360">und ûfe castelânen</l>
				<l n="5361" xml:id="chapter-9-l-5361">vil ritter Britûne haben.</l>
				<l n="5362" xml:id="chapter-9-l-5362">nu sî begunden zuo z' im traben.</l>
				<l n="5363" xml:id="chapter-9-l-5363">Morgân enpfie die geste,</l>
				<l n="5364" xml:id="chapter-9-l-5364">der willen er niht weste</l>
				<l n="5365" xml:id="chapter-9-l-5365">vil gestlîchen unde wol,</l>
				<l n="5366" xml:id="chapter-9-l-5366">als man die geste enpfâhen sol.</l>
				<l n="5367" xml:id="chapter-9-l-5367">sîn lantgesinde tete alsam:</l>
				<l n="5368" xml:id="chapter-9-l-5368">ir iegelîcher der kam</l>
				<l n="5369" xml:id="chapter-9-l-5369">gerant mit sînem gruoze</l>
				<l n="5370" xml:id="chapter-9-l-5370">nâch diser unmuoze,</l>
				<l n="5371" xml:id="chapter-9-l-5371">dô diz grüezen gar geschach,</l>
				<l n="5372" xml:id="chapter-9-l-5372">Tristan ze Morgâne sprach:</l>
				<l n="5373" xml:id="chapter-9-l-5373">'hêrre, ich bin komen dâ her</l>
				<l n="5374" xml:id="chapter-9-l-5374">nâch mînem lêhen unde ger,</l>
				<l n="5375" xml:id="chapter-9-l-5375">daz ir mir daz hie lîhet</l>
				<l n="5376" xml:id="chapter-9-l-5376">und mir des niht verzîhet,</l>
				<l n="5377" xml:id="chapter-9-l-5377">des ich ze rehte haben sol.</l>
				<l n="5378" xml:id="chapter-9-l-5378">sô tuot ir höfschlîch unde wol.'</l>
				<l n="5379" xml:id="chapter-9-l-5379">Morgân sprach: 'hêrre, saget mir,</l>
				<l n="5380" xml:id="chapter-9-l-5380">von wannen oder wer sît ir?'</l>
				<l n="5381" xml:id="chapter-9-l-5381">Tristan sprach aber dô wider in:</l>
				<l n="5382" xml:id="chapter-9-l-5382">'von Parmenîe ich bürtic bin</l>
				<l n="5383" xml:id="chapter-9-l-5383">und hiez mîn vater Riwalîn.</l>
				<l n="5384" xml:id="chapter-9-l-5384">hêrre, des erbe sol ich sîn.</l>
				<l n="5385" xml:id="chapter-9-l-5385">ich selbe heize Tristan.'</l>
				<l n="5386" xml:id="chapter-9-l-5386">Morgân sprach: 'hêrre, ir komet mich an</l>
				<l n="5387" xml:id="chapter-9-l-5387">mit alse unnützen maeren,</l>
				<l n="5388" xml:id="chapter-9-l-5388">daz s' alse waege waeren</l>
				<l n="5389" xml:id="chapter-9-l-5389">verswigen alse vür brâht.</l>
				<l n="5390" xml:id="chapter-9-l-5390">ich bin des kurze bedâht:</l>
				<l n="5391" xml:id="chapter-9-l-5391">soltet ir iht von mir hân,</l>
				<l n="5392" xml:id="chapter-9-l-5392">des waere iu schiere state getân.</l>
				<l n="5393" xml:id="chapter-9-l-5393">wan iu enwürre niht dar an,</l>
				<l n="5394" xml:id="chapter-9-l-5394">ir enwaeret ein gezaeme man</l>
				<l n="5395" xml:id="chapter-9-l-5395">einen iegelîchen êren,</l>
				<l n="5396" xml:id="chapter-9-l-5396">daz ir ez soltet kêren.</l>
				<l n="5397" xml:id="chapter-9-l-5397">wir wizzen aber alle wol,</l>
				<l n="5398" xml:id="chapter-9-l-5398">( diu lant sint dirre maere vol)</l>
				<l n="5399" xml:id="chapter-9-l-5399">in welher wîse Blanschefluor</l>
				<l n="5400" xml:id="chapter-9-l-5400">mit iuwerm vater von lande vuor,</l>
				<l n="5401" xml:id="chapter-9-l-5401">ze welhen êren ez ir kam,</l>
				<l n="5402" xml:id="chapter-9-l-5402">wie diu vriuntschaft ende nam.'</l>
				<l n="5403" xml:id="chapter-9-l-5403">'vriuntschaft? wie meinet ir daz?'</l>
				<l n="5404" xml:id="chapter-9-l-5404">'ich ensage iu nû niht vür baz,</l>
				<l n="5405" xml:id="chapter-9-l-5405">wan diser rede der ist alsô.'</l>
				<l n="5406" xml:id="chapter-9-l-5406">'Hêrre' sprach aber Tristan dô</l>
				<l n="5407" xml:id="chapter-9-l-5407">'bî disem maere erkenne ich mich.</l>
				<l n="5408" xml:id="chapter-9-l-5408">ir meinet ez alsô, daz ich</l>
				<l n="5409" xml:id="chapter-9-l-5409">niht êlîche sî geborn</l>
				<l n="5410" xml:id="chapter-9-l-5410">und süle dâ mit hân verlorn</l>
				<l n="5411" xml:id="chapter-9-l-5411">mîn lêhen und mîn lêhenreht.'</l>
				<l n="5412" xml:id="chapter-9-l-5412">'entriuwen, hêrre guot kneht,</l>
				<l n="5413" xml:id="chapter-9-l-5413">dâ vür hân ichz und manic man.'</l>
				<l n="5414" xml:id="chapter-9-l-5414">'ir redet übel' sprach Tristan</l>
				<l n="5415" xml:id="chapter-9-l-5415">'ich wânde doch, ez waere</l>
				<l n="5416" xml:id="chapter-9-l-5416">gevellec unde gebaere,</l>
				<l n="5417" xml:id="chapter-9-l-5417">swer dem man leide taete,</l>
				<l n="5418" xml:id="chapter-9-l-5418">daz er mit rede doch haete</l>
				<l n="5419" xml:id="chapter-9-l-5419">sin unde vuoge wider in.</l>
				<l n="5420" xml:id="chapter-9-l-5420">haetet ir nu vuoge unde sin,</l>
				<l n="5421" xml:id="chapter-9-l-5421">sô leide als ir mir habet getân,</l>
				<l n="5422" xml:id="chapter-9-l-5422">ir möhtet mir doch rede erlân,</l>
				<l n="5423" xml:id="chapter-9-l-5423">diu niuwe swaere wecket</l>
				<l n="5424" xml:id="chapter-9-l-5424">und alte schulde recket.</l>
				<l n="5425" xml:id="chapter-9-l-5425">ir sluoget mir den vater doch.</l>
				<l n="5426" xml:id="chapter-9-l-5426">hie mite endunket iuch noch</l>
				<l n="5427" xml:id="chapter-9-l-5427">mînes leides niht genuoc,</l>
				<l n="5428" xml:id="chapter-9-l-5428">irn jehet, mîn muoter, diu mich truoc,</l>
				<l n="5429" xml:id="chapter-9-l-5429">diu trüege mich kebeslîche.</l>
				<l n="5430" xml:id="chapter-9-l-5430">sem mir got der rîche!</l>
				<l n="5431" xml:id="chapter-9-l-5431">ich weiz wol, sô manc edele man,</l>
				<l n="5432" xml:id="chapter-9-l-5432">des ich hie niht genennen kan,</l>
				<l n="5433" xml:id="chapter-9-l-5433">sîne hende mir gevalten hât.</l>
				<l n="5434" xml:id="chapter-9-l-5434">und haeten sî dise untât,</l>
				<l n="5435" xml:id="chapter-9-l-5435">der ir dâ jehet, an mir erkant,</l>
				<l n="5436" xml:id="chapter-9-l-5436">ir keiner haete sîne hant</l>
				<l n="5437" xml:id="chapter-9-l-5437">zwischen die mîne nie geleit.</l>
				<l n="5438" xml:id="chapter-9-l-5438">die wizzen wol die wârheit,</l>
				<l n="5439" xml:id="chapter-9-l-5439">daz mîn vater Riwalîn</l>
				<l n="5440" xml:id="chapter-9-l-5440">mîne muoter an daz ende sîn</l>
				<l n="5441" xml:id="chapter-9-l-5441">brâhte vür ein êlîch wîp.</l>
				<l n="5442" xml:id="chapter-9-l-5442">ist daz ich daz ûf iuwern lîp</l>
				<l n="5443" xml:id="chapter-9-l-5443">bewaeren unde bereden sol,</l>
				<l n="5444" xml:id="chapter-9-l-5444">entriuwen daz berede ich wol.'</l>
				<l n="5445" xml:id="chapter-9-l-5445">'ûz' sprach Morgân 'in gotes haz!</l>
				<l n="5446" xml:id="chapter-9-l-5446">iuwer bereden waz sol daz?</l>
				<l n="5447" xml:id="chapter-9-l-5447">iuwer slac engât ze keinem man,</l>
				<l n="5448" xml:id="chapter-9-l-5448">der ie ze hove reht gewan.'</l>
				<l n="5449" xml:id="chapter-9-l-5449">'diz wirt wol schîn' sprach Tristan.</l>
				<l n="5450" xml:id="chapter-9-l-5450">er zucte swert und rande in an.</l>
				<l n="5451" xml:id="chapter-9-l-5451">er sluoc im obene ze tal</l>
				<l n="5452" xml:id="chapter-9-l-5452">beidiu hirne und hirneschal,</l>
				<l n="5453" xml:id="chapter-9-l-5453">daz ez im an der zungen want.</l>
				<l n="5454" xml:id="chapter-9-l-5454">hie mite sô stach er ime zehant</l>
				<l n="5455" xml:id="chapter-9-l-5455">daz swert gein dem herzen în.</l>
				<l n="5456" xml:id="chapter-9-l-5456">dô wart diu wârheit wol schîn</l>
				<l n="5457" xml:id="chapter-9-l-5457">des sprichwortes, daz dâ giht,</l>
				<l n="5458" xml:id="chapter-9-l-5458">daz schulde ligen und vûlen niht.</l>
				<l n="5459" xml:id="chapter-9-l-5459">Morgânes cumpanjûne,</l>
				<l n="5460" xml:id="chapter-9-l-5460">die vrechen Britûne,</l>
				<l n="5461" xml:id="chapter-9-l-5461">die enkunden ime dâ niht gevromen</l>
				<l n="5462" xml:id="chapter-9-l-5462">noch ze helfe im nie sô schiere komen,</l>
				<l n="5463" xml:id="chapter-9-l-5463">ern laege an dem valle.</l>
				<l n="5464" xml:id="chapter-9-l-5464">iedoch sô wâren s' alle,</l>
				<l n="5465" xml:id="chapter-9-l-5465">als sî dô mohten, an ir wer.</l>
				<l n="5466" xml:id="chapter-9-l-5466">ir wart viel schiere ein michel her.</l>
				<l n="5467" xml:id="chapter-9-l-5467">die ungewarneten man</l>
				<l n="5468" xml:id="chapter-9-l-5468">si kâmen alle ir vînde an</l>
				<l n="5469" xml:id="chapter-9-l-5469">mit manlîchem muote.</l>
				<l n="5470" xml:id="chapter-9-l-5470">warnunge unde huote</l>
				<l n="5471" xml:id="chapter-9-l-5471">der nam dâ lützel ieman war,</l>
				<l n="5472" xml:id="chapter-9-l-5472">wan drungen et mit hûfen dar</l>
				<l n="5473" xml:id="chapter-9-l-5473">und tâten s' alle mit gewalt</l>
				<l n="5474" xml:id="chapter-9-l-5474">ûz hin se velde vür den walt.</l>
				<l n="5475" xml:id="chapter-9-l-5475">hie huop sich ein michel ruoft,</l>
				<l n="5476" xml:id="chapter-9-l-5476">michel weinen unde wuoft.</l>
				<l n="5477" xml:id="chapter-9-l-5477">alsus vlouc Morgânes tôt</l>
				<l n="5478" xml:id="chapter-9-l-5478">mit maneger hande clagenôt,</l>
				<l n="5479" xml:id="chapter-9-l-5479">als ob er vlücke waere.</l>
				<l n="5480" xml:id="chapter-9-l-5480">er seite leidiu maere</l>
				<l n="5481" xml:id="chapter-9-l-5481">ûf die bürge und in daz lant.</l>
				<l n="5482" xml:id="chapter-9-l-5482">in dem lande vlouc zehant</l>
				<l n="5483" xml:id="chapter-9-l-5483">niht wan daz eine clagewort:</l>
				<l n="5484" xml:id="chapter-9-l-5484">'â noster sires, il est mort!</l>
				<l n="5485" xml:id="chapter-9-l-5485">welch rât wirt des landes nuo?</l>
				<l n="5486" xml:id="chapter-9-l-5486">nu zieren helde, kêret zuo</l>
				<l n="5487" xml:id="chapter-9-l-5487">von steten und von vesten</l>
				<l n="5488" xml:id="chapter-9-l-5488">gelônen disen gesten,</l>
				<l n="5489" xml:id="chapter-9-l-5489">des s' uns ze leide haben getân!'</l>
				<l n="5490" xml:id="chapter-9-l-5490">sus liezen s' ûf ir rucke gân</l>
				<l n="5491" xml:id="chapter-9-l-5491">mit staeteclîchem strîte;</l>
				<l n="5492" xml:id="chapter-9-l-5492">ouch vunden s' alle zîte</l>
				<l n="5493" xml:id="chapter-9-l-5493">an ir gesten vollen strît.</l>
				<l n="5494" xml:id="chapter-9-l-5494">die kêrten ie ze maneger zît</l>
				<l n="5495" xml:id="chapter-9-l-5495">mit einer ganzen rotte wider</l>
				<l n="5496" xml:id="chapter-9-l-5496">und wurfen manigen dâ nider</l>
				<l n="5497" xml:id="chapter-9-l-5497">und wâren doch ie vliehende</l>
				<l n="5498" xml:id="chapter-9-l-5498">und allez wider ziehende,</l>
				<l n="5499" xml:id="chapter-9-l-5499">dâ sî dâ westen ir craft.</l>
				<l n="5500" xml:id="chapter-9-l-5500">sus kâmen s' ûf ir ritterschaft.</l>
				<l n="5501" xml:id="chapter-9-l-5501">dâ nâmen s' ouch herberge</l>
				<l n="5502" xml:id="chapter-9-l-5502">ûf einem vesten berge,</l>
				<l n="5503" xml:id="chapter-9-l-5503">dar ûfe was ir wesen die naht.</l>
				<l n="5504" xml:id="chapter-9-l-5504">der nehte wart des landes maht</l>
				<l n="5505" xml:id="chapter-9-l-5505">sô starc und alsô veste,</l>
				<l n="5506" xml:id="chapter-9-l-5506">daz s' aber ir leiden geste,</l>
				<l n="5507" xml:id="chapter-9-l-5507">als schiere als ez wart tagende,</l>
				<l n="5508" xml:id="chapter-9-l-5508">mit gewalte wurden jagende</l>
				<l n="5509" xml:id="chapter-9-l-5509">und manegen nider stâchen,</l>
				<l n="5510" xml:id="chapter-9-l-5510">den hûfen dicke brâchen</l>
				<l n="5511" xml:id="chapter-9-l-5511">mit speren und mit swerten,</l>
				<l n="5512" xml:id="chapter-9-l-5512">diu dâ niht lange werten.</l>
				<l n="5513" xml:id="chapter-9-l-5513">dâ wâren swert unde sper</l>
				<l n="5514" xml:id="chapter-9-l-5514">deiswâr in harte kurzer wer.</l>
				<l n="5515" xml:id="chapter-9-l-5515">ir wart dâ manigez vertân,</l>
				<l n="5516" xml:id="chapter-9-l-5516">so s' in die rotte liezen gân.</l>
				<l n="5517" xml:id="chapter-9-l-5517">ouch was daz lützele her</l>
				<l n="5518" xml:id="chapter-9-l-5518">sô vrechlîche an sîner wer,</l>
				<l n="5519" xml:id="chapter-9-l-5519">daz dâ vil michel schade geschach,</l>
				<l n="5520" xml:id="chapter-9-l-5520">dâ man in in den hûfen brach.</l>
				<l n="5521" xml:id="chapter-9-l-5521">die schar die wurden beider sît</l>
				<l n="5522" xml:id="chapter-9-l-5522">ze einer und ze maneger zît</l>
				<l n="5523" xml:id="chapter-9-l-5523">mit grôzem schaden überladen.</l>
				<l n="5524" xml:id="chapter-9-l-5524">si nâmen unde tâten schaden</l>
				<l n="5525" xml:id="chapter-9-l-5525">vil schedelîche an manegem man.</l>
				<l n="5526" xml:id="chapter-9-l-5526">sus triben si 'z mit ein ander an,</l>
				<l n="5527" xml:id="chapter-9-l-5527">biz daz daz innere her</l>
				<l n="5528" xml:id="chapter-9-l-5528">begunde swachen an der wer,</l>
				<l n="5529" xml:id="chapter-9-l-5529">wan in gienc abe und jenen zuo.</l>
				<l n="5530" xml:id="chapter-9-l-5530">die mêrten sich spâte unde vruo</l>
				<l n="5531" xml:id="chapter-9-l-5531">an ir state und an ir maht,</l>
				<l n="5532" xml:id="chapter-9-l-5532">sô daz si dannoch vor der naht</l>
				<l n="5533" xml:id="chapter-9-l-5533">besâzen aber die geste</l>
				<l n="5534" xml:id="chapter-9-l-5534">in einer wazzerveste,</l>
				<l n="5535" xml:id="chapter-9-l-5535">dâ sich die geste ûz werten</l>
				<l n="5536" xml:id="chapter-9-l-5536">und sich die naht dâ nerten.</l>
				<l n="5537" xml:id="chapter-9-l-5537">sus was daz her besezzen,</l>
				<l n="5538" xml:id="chapter-9-l-5538">mit her al umbemezzen,</l>
				<l n="5539" xml:id="chapter-9-l-5539">als ez beziunet waere.</l>
				<l n="5540" xml:id="chapter-9-l-5540">die vremeden sorgaere,</l>
				<l n="5541" xml:id="chapter-9-l-5541">Tristan unde sîne man,</l>
				<l n="5542" xml:id="chapter-9-l-5542">nu wie geviengen s' ir dinc an?</l>
				<l n="5543" xml:id="chapter-9-l-5543">daz sage ich iu, wie ez in ergie,</l>
				<l n="5544" xml:id="chapter-9-l-5544">wie sich ir sorge zerlie,</l>
				<l n="5545" xml:id="chapter-9-l-5545">wie sî von dannen kâmen,</l>
				<l n="5546" xml:id="chapter-9-l-5546">sige an ir vînden nâmen.</l>
				<l n="5547" xml:id="chapter-9-l-5547">Tristan dô der von lande schiet,</l>
				<l n="5548" xml:id="chapter-9-l-5548">als ime sîn rât Rûal geriet,</l>
				<l n="5549" xml:id="chapter-9-l-5549">sîn lêhen dâ z' enpfâhene</l>
				<l n="5550" xml:id="chapter-9-l-5550">und iesâ wider ze gâhene,</l>
				<l n="5551" xml:id="chapter-9-l-5551">sît des lac z' allem mâle</l>
				<l n="5552" xml:id="chapter-9-l-5552">dem saeligen Rûâle</l>
				<l n="5553" xml:id="chapter-9-l-5553">der selbe wân ze herzen ie,</l>
				<l n="5554" xml:id="chapter-9-l-5554">reht alse ez ouch Tristande ergie.</l>
				<l n="5555" xml:id="chapter-9-l-5555">iedoch geriet er die geschiht</l>
				<l n="5556" xml:id="chapter-9-l-5556">umbe Morgânes schaden niht.</l>
				<l n="5557" xml:id="chapter-9-l-5557">hundert ritter er besande</l>
				<l n="5558" xml:id="chapter-9-l-5558">und kêrte nâch Tristande</l>
				<l n="5559" xml:id="chapter-9-l-5559">eben unde rehte ûf sîne vart.</l>
				<l n="5560" xml:id="chapter-9-l-5560">unlanges und vil schiere ez wart,</l>
				<l n="5561" xml:id="chapter-9-l-5561">daz er ze Britanje kam.</l>
				<l n="5562" xml:id="chapter-9-l-5562">vil rehte er al zehant vernam,</l>
				<l n="5563" xml:id="chapter-9-l-5563">wie ez gevaren waere.</l>
				<l n="5564" xml:id="chapter-9-l-5564">und nâch des landes maere</l>
				<l n="5565" xml:id="chapter-9-l-5565">sô nam er sîner reise ein mez</l>
				<l n="5566" xml:id="chapter-9-l-5566">ze den Britûnen ûf daz sez.</l>
				<l n="5567" xml:id="chapter-9-l-5567">nu sî begunden nâhen,</l>
				<l n="5568" xml:id="chapter-9-l-5568">daz sî die vînde sâhen,</l>
				<l n="5569" xml:id="chapter-9-l-5569">do enwart an ir rotte</l>
				<l n="5570" xml:id="chapter-9-l-5570">ir keinem ze spotte</l>
				<l n="5571" xml:id="chapter-9-l-5571">weder nâch noch niender abe gezogen.</l>
				<l n="5572" xml:id="chapter-9-l-5572">si kâmen alle samet gevlogen</l>
				<l n="5573" xml:id="chapter-9-l-5573">mit vliegenden banieren.</l>
				<l n="5574" xml:id="chapter-9-l-5574">dâ wart michel crôieren</l>
				<l n="5575" xml:id="chapter-9-l-5575">under ir massenîe:</l>
				<l n="5576" xml:id="chapter-9-l-5576">'schevelier Parmenîe!</l>
				<l n="5577" xml:id="chapter-9-l-5577">Parmenîe schevelier!'</l>
				<l n="5578" xml:id="chapter-9-l-5578">dâ jagete banier und banier</l>
				<l n="5579" xml:id="chapter-9-l-5579">schaden und ungevüere</l>
				<l n="5580" xml:id="chapter-9-l-5580">durch die hütesnüere.</l>
				<l n="5581" xml:id="chapter-9-l-5581">si tâten die Britûne</l>
				<l n="5582" xml:id="chapter-9-l-5582">durch ir pavelûne</l>
				<l n="5583" xml:id="chapter-9-l-5583">mit toedegen wunden.</l>
				<l n="5584" xml:id="chapter-9-l-5584">nu die inneren begunden</l>
				<l n="5585" xml:id="chapter-9-l-5585">ir lantbaniere erkennen,</l>
				<l n="5586" xml:id="chapter-9-l-5586">ir zeichen hoeren nennen,</l>
				<l n="5587" xml:id="chapter-9-l-5587">si begunden ir rûm wîten,</l>
				<l n="5588" xml:id="chapter-9-l-5588">ûz an die wîte rîten.</l>
				<l n="5589" xml:id="chapter-9-l-5589">Tristan lie vaste strîten gân.</l>
				<l n="5590" xml:id="chapter-9-l-5590">dâ wart michel schade getân</l>
				<l n="5591" xml:id="chapter-9-l-5591">an den lantgesellen.</l>
				<l n="5592" xml:id="chapter-9-l-5592">vâhen unde vellen,</l>
				<l n="5593" xml:id="chapter-9-l-5593">slahen unde stechen,</l>
				<l n="5594" xml:id="chapter-9-l-5594">daz begunde ir schar durchbrechen</l>
				<l n="5595" xml:id="chapter-9-l-5595">ze beiden sîten in dem her</l>
				<l n="5596" xml:id="chapter-9-l-5596">und brâhte s' ouch daz ûzer wer,</l>
				<l n="5597" xml:id="chapter-9-l-5597">daz die zwô cumpanîe</l>
				<l n="5598" xml:id="chapter-9-l-5598">'schevelier Parmenîe!'</l>
				<l n="5599" xml:id="chapter-9-l-5599">sô vil geriefen unde getriben.</l>
				<l n="5600" xml:id="chapter-9-l-5600">des wâren s' âne wer beliben.</l>
				<l n="5601" xml:id="chapter-9-l-5601">under in was wer noch kêre</l>
				<l n="5602" xml:id="chapter-9-l-5602">noch keines strîtes mêre</l>
				<l n="5603" xml:id="chapter-9-l-5603">wan tuschen unde vliehen,</l>
				<l n="5604" xml:id="chapter-9-l-5604">zogen unde ziehen</l>
				<l n="5605" xml:id="chapter-9-l-5605">wider bürge und wider walt.</l>
				<l n="5606" xml:id="chapter-9-l-5606">der strît der wart dâ manicvalt.</l>
				<l n="5607" xml:id="chapter-9-l-5607">ir vluht was ir meistiu wer</l>
				<l n="5608" xml:id="chapter-9-l-5608">und vür den tôt ir bestiu ner.</l>
				<l n="5609" xml:id="chapter-9-l-5609">Nu disiu schunfentiure ergie,</l>
				<l n="5610" xml:id="chapter-9-l-5610">diu ritterschaft sich nider lie</l>
				<l n="5611" xml:id="chapter-9-l-5611">und nâmen herberge sâ.</l>
				<l n="5612" xml:id="chapter-9-l-5612">und die von ir gesinde dâ</l>
				<l n="5613" xml:id="chapter-9-l-5613">ze velde lâgen erslagen,</l>
				<l n="5614" xml:id="chapter-9-l-5614">die hiezen sî ze grabe tragen.</l>
				<l n="5615" xml:id="chapter-9-l-5615">jene, die dâ wunt wâren,</l>
				<l n="5616" xml:id="chapter-9-l-5616">die hiezen sî ûf bâren</l>
				<l n="5617" xml:id="chapter-9-l-5617">und kêrten wider ze lande.</l>
				<l n="5618" xml:id="chapter-9-l-5618">hie mite sô was Tristande</l>
				<l n="5619" xml:id="chapter-9-l-5619">sîn lêhen und sîn sunderlant</l>
				<l n="5620" xml:id="chapter-9-l-5620">verlihen ûz sîn selbes hant.</l>
				<l n="5621" xml:id="chapter-9-l-5621">er was von dem hêrre unde man,</l>
				<l n="5622" xml:id="chapter-9-l-5622">von dem sîn vater nie niht gewan.</l>
				<l n="5623" xml:id="chapter-9-l-5623">sus haete er sich verrihtet</l>
				<l n="5624" xml:id="chapter-9-l-5624">und al sîn dinc beslihtet:</l>
				<l n="5625" xml:id="chapter-9-l-5625">verrihtet an dem guote,</l>
				<l n="5626" xml:id="chapter-9-l-5626">beslihtet an dem muote.</l>
				<l n="5627" xml:id="chapter-9-l-5627">sîn unreht daz was allez reht,</l>
				<l n="5628" xml:id="chapter-9-l-5628">sîn swaerer muot lîht unde sleht.</l>
				<l n="5629" xml:id="chapter-9-l-5629">er haete dô ze sîner hant</l>
				<l n="5630" xml:id="chapter-9-l-5630">sînes vater erbe und al sîn lant</l>
				<l n="5631" xml:id="chapter-9-l-5631">unversprochenlîche unde alsô,</l>
				<l n="5632" xml:id="chapter-9-l-5632">daz nieman in den zîten dô</l>
				<l n="5633" xml:id="chapter-9-l-5633">ansprâche haete an kein sîn guot.</l>
				<l n="5634" xml:id="chapter-9-l-5634">hie mite sô kêrte er sînen muot,</l>
				<l n="5635" xml:id="chapter-9-l-5635">als ime gebôt und ime geriet</l>
				<l n="5636" xml:id="chapter-9-l-5636">sîn oeheim, dô er von im schiet,</l>
				<l n="5637" xml:id="chapter-9-l-5637">hin wider ze Curnewâle</l>
				<l n="5638" xml:id="chapter-9-l-5638">und enmohte ouch von Rûâle</l>
				<l n="5639" xml:id="chapter-9-l-5639">niht gewenden sîn gemüete,</l>
				<l n="5640" xml:id="chapter-9-l-5640">der alsô manege güete</l>
				<l n="5641" xml:id="chapter-9-l-5641">mit veterlîcher staete</l>
				<l n="5642" xml:id="chapter-9-l-5642">an ime erzeiget haete.</l>
				<l n="5643" xml:id="chapter-9-l-5643">sîn herze daz lac starke</l>
				<l n="5644" xml:id="chapter-9-l-5644">an Rûal unde an Marke.</l>
				<l n="5645" xml:id="chapter-9-l-5645">an disen zwein was al sîn sin.</l>
				<l n="5646" xml:id="chapter-9-l-5646">der sin stuont ime her unde hin.</l>
				<l n="5647" xml:id="chapter-9-l-5647">Nu spreche ein saeliger man:</l>
				<l n="5648" xml:id="chapter-9-l-5648">der saelige Tristan</l>
				<l n="5649" xml:id="chapter-9-l-5649">wie gewirbet er nû hie zuo,</l>
				<l n="5650" xml:id="chapter-9-l-5650">daz er in beiden rehte tuo</l>
				<l n="5651" xml:id="chapter-9-l-5651">und lône ietwederem, alse er sol?</l>
				<l n="5652" xml:id="chapter-9-l-5652">iuwer iegelîch der weiz daz wol:</l>
				<l n="5653" xml:id="chapter-9-l-5653">ern kan daz niemer bewarn,</l>
				<l n="5654" xml:id="chapter-9-l-5654">ern müeze ir einen lâzen varn</l>
				<l n="5655" xml:id="chapter-9-l-5655">und bî dem andern bestân.</l>
				<l n="5656" xml:id="chapter-9-l-5656">lât hoeren, wie sol ez ergân?</l>
				<l n="5657" xml:id="chapter-9-l-5657">vert er ze Curnewâle wider,</l>
				<l n="5658" xml:id="chapter-9-l-5658">sô leit er Parmenîe nider</l>
				<l n="5659" xml:id="chapter-9-l-5659">an aller sîner werdekeit</l>
				<l n="5660" xml:id="chapter-9-l-5660">und ist ouch Rûal nider geleit</l>
				<l n="5661" xml:id="chapter-9-l-5661">an vröuden unde an muote,</l>
				<l n="5662" xml:id="chapter-9-l-5662">an allem dem guote,</l>
				<l n="5663" xml:id="chapter-9-l-5663">von dem sîn wunne solte gân.</l>
				<l n="5664" xml:id="chapter-9-l-5664">und wil er aber dâ bestân,</l>
				<l n="5665" xml:id="chapter-9-l-5665">sone wil er sich niht kêren</l>
				<l n="5666" xml:id="chapter-9-l-5666">ze hoeheren êren</l>
				<l n="5667" xml:id="chapter-9-l-5667">und übergât ouch Markes rât,</l>
				<l n="5668" xml:id="chapter-9-l-5668">an dem al sîn êre stât.</l>
				<l n="5669" xml:id="chapter-9-l-5669">wie sol er sich hier an bewarn?</l>
				<l n="5670" xml:id="chapter-9-l-5670">weiz got dâ muoz er wider varn.</l>
				<l n="5671" xml:id="chapter-9-l-5671">daz sol man ime billîchen.</l>
				<l n="5672" xml:id="chapter-9-l-5672">er sol an êren rîchen</l>
				<l n="5673" xml:id="chapter-9-l-5673">und stîgen an dem muote,</l>
				<l n="5674" xml:id="chapter-9-l-5674">wil ez sich ime ze guote</l>
				<l n="5675" xml:id="chapter-9-l-5675">und ouch ze saelden kêren.</l>
				<l n="5676" xml:id="chapter-9-l-5676">er sol wol aller êren</l>
				<l n="5677" xml:id="chapter-9-l-5677">billîche muoten unde gern.</l>
				<l n="5678" xml:id="chapter-9-l-5678">wil ouch in saelde der gewern,</l>
				<l n="5679" xml:id="chapter-9-l-5679">des hât sî reht, daz sî daz tuo,</l>
				<l n="5680" xml:id="chapter-9-l-5680">wan al sîn muot der stât dar zuo.</l>
				<l n="5681" xml:id="chapter-9-l-5681">Tristan der sinnerîche</l>
				<l n="5682" xml:id="chapter-9-l-5682">der kam vil sinneclîche</l>
				<l n="5683" xml:id="chapter-9-l-5683">sînes willen über ein,</l>
				<l n="5684" xml:id="chapter-9-l-5684">daz er sich sînen vetern zwein</l>
				<l n="5685" xml:id="chapter-9-l-5685">als ebene teilen wolte,</l>
				<l n="5686" xml:id="chapter-9-l-5686">als man in snîden solte.</l>
				<l n="5687" xml:id="chapter-9-l-5687">sich selben teilet er inzwei</l>
				<l n="5688" xml:id="chapter-9-l-5688">gelîche und ebene alse ein ei</l>
				<l n="5689" xml:id="chapter-9-l-5689">und gab ir ietwederem daz,</l>
				<l n="5690" xml:id="chapter-9-l-5690">daz er wiste, daz im baz</l>
				<l n="5691" xml:id="chapter-9-l-5691">an allen sînen dingen kam.</l>
				<l n="5692" xml:id="chapter-9-l-5692">swer nû die teile nie vernam,</l>
				<l n="5693" xml:id="chapter-9-l-5693">die man an ganzem lîbe hât,</l>
				<l n="5694" xml:id="chapter-9-l-5694">dem sage ich, wie diu teile ergât:</l>
				<l n="5695" xml:id="chapter-9-l-5695">dane hât nieman zwîvel an,</l>
				<l n="5696" xml:id="chapter-9-l-5696">zwô sache enmachen einen man,</l>
				<l n="5697" xml:id="chapter-9-l-5697">ich meine lîp, ich meine guot.</l>
				<l n="5698" xml:id="chapter-9-l-5698">von disen zwein kumt edeler muot</l>
				<l n="5699" xml:id="chapter-9-l-5699">und werltlîcher êren vil.</l>
				<l n="5700" xml:id="chapter-9-l-5700">der aber diu zwei scheiden wil,</l>
				<l n="5701" xml:id="chapter-9-l-5701">sô wirt daz guot ein armuot.</l>
				<l n="5702" xml:id="chapter-9-l-5702">der lîp, dem nieman rehte tuot,</l>
				<l n="5703" xml:id="chapter-9-l-5703">der kumt von sînem namen dervan,</l>
				<l n="5704" xml:id="chapter-9-l-5704">und wirt der man ein halber man</l>
				<l n="5705" xml:id="chapter-9-l-5705">und doch mit ganzem lîbe.</l>
				<l n="5706" xml:id="chapter-9-l-5706">als habet iu von dem wîbe:</l>
				<l n="5707" xml:id="chapter-9-l-5707">ez sî man oder wîp,</l>
				<l n="5708" xml:id="chapter-9-l-5708">sô muoz ie guot unde lîp</l>
				<l n="5709" xml:id="chapter-9-l-5709">mit gemeinlîchen sachen</l>
				<l n="5710" xml:id="chapter-9-l-5710">einen ganzen namen machen.</l>
				<l n="5711" xml:id="chapter-9-l-5711">und werdent s' aber gescheiden,</l>
				<l n="5712" xml:id="chapter-9-l-5712">sone ist niht an in beiden.</l>
				<l n="5713" xml:id="chapter-9-l-5713">Dise rede die huop Tristan</l>
				<l n="5714" xml:id="chapter-9-l-5714">rîche unde willeclîchen an</l>
				<l n="5715" xml:id="chapter-9-l-5715">und ante s' ouch mit sinnen:</l>
				<l n="5716" xml:id="chapter-9-l-5716">er hiez ime gewinnen</l>
				<l n="5717" xml:id="chapter-9-l-5717">schoeniu ros und edele wât,</l>
				<l n="5718" xml:id="chapter-9-l-5718">spîse und anderen rât,</l>
				<l n="5719" xml:id="chapter-9-l-5719">des man ze hôhgezîten pflît,</l>
				<l n="5720" xml:id="chapter-9-l-5720">und machete eine hôhgezît.</l>
				<l n="5721" xml:id="chapter-9-l-5721">dar ladete er unde besande</l>
				<l n="5722" xml:id="chapter-9-l-5722">die besten von dem lande,</l>
				<l n="5723" xml:id="chapter-9-l-5723">an den des landes craft dô stuont.</l>
				<l n="5724" xml:id="chapter-9-l-5724">die tâten, als die vriunde tuont,</l>
				<l n="5725" xml:id="chapter-9-l-5725">und kâmen, alse in wart geseit.</l>
				<l n="5726" xml:id="chapter-9-l-5726">nû was ouch Tristan bereit</l>
				<l n="5727" xml:id="chapter-9-l-5727">mit allen sînen dingen.</l>
				<l n="5728" xml:id="chapter-9-l-5728">er gap zwein jungelingen,</l>
				<l n="5729" xml:id="chapter-9-l-5729">sînes vater Rûâles sünen, swert,</l>
				<l n="5730" xml:id="chapter-9-l-5730">wan er ir z' erben haete gert</l>
				<l n="5731" xml:id="chapter-9-l-5731">nâch ir vater Rûâle.</l>
				<l n="5732" xml:id="chapter-9-l-5732">und swaz er zuo dem mâle</l>
				<l n="5733" xml:id="chapter-9-l-5733">z' ir wirde und z' ir êren</l>
				<l n="5734" xml:id="chapter-9-l-5734">sîner koste mohte kêren,</l>
				<l n="5735" xml:id="chapter-9-l-5735">dâ haete er spâte unde vruo</l>
				<l n="5736" xml:id="chapter-9-l-5736">als inneclîchen willen zuo,</l>
				<l n="5737" xml:id="chapter-9-l-5737">als ob sî waeren sîniu kint.</l>
				<l n="5738" xml:id="chapter-9-l-5738">nû daz sî ritter worden sint</l>
				<l n="5739" xml:id="chapter-9-l-5739">und zwelf gesellen mit in zwein,</l>
				<l n="5740" xml:id="chapter-9-l-5740">nû was der zwelf gesellen ein</l>
				<l n="5741" xml:id="chapter-9-l-5741">Curvenal der hovelîche.</l>
				<l n="5742" xml:id="chapter-9-l-5742">Tristan der tugende rîche</l>
				<l n="5743" xml:id="chapter-9-l-5743">nam sîne bruoder an die hant,</l>
				<l n="5744" xml:id="chapter-9-l-5744">wan ez ime ze höfscheit was gewant,</l>
				<l n="5745" xml:id="chapter-9-l-5745">und vuorte sî bihanden dan.</l>
				<l n="5746" xml:id="chapter-9-l-5746">sîne mâge unde sîne man</l>
				<l n="5747" xml:id="chapter-9-l-5747">und alle, die dâ wâren</l>
				<l n="5748" xml:id="chapter-9-l-5748">von sinnen oder von jâren</l>
				<l n="5749" xml:id="chapter-9-l-5749">oder aber von in beiden</l>
				<l n="5750" xml:id="chapter-9-l-5750">betrehtic unde bescheiden,</l>
				<l n="5751" xml:id="chapter-9-l-5751">die wurden alle zehant</l>
				<l n="5752" xml:id="chapter-9-l-5752">ze hove geladet unde besant.</l>
				<l n="5753" xml:id="chapter-9-l-5753">nu hêrre, die sint alle dâ.</l>
				<l n="5754" xml:id="chapter-9-l-5754">Tristan stuont ûf vor in sâ.</l>
				<l n="5755" xml:id="chapter-9-l-5755">'ir hêrren alle' sprach er z' in</l>
				<l n="5756" xml:id="chapter-9-l-5756">'den ich iemer gerne bin</l>
				<l n="5757" xml:id="chapter-9-l-5757">mit triuwen und mit durnehtekeit</l>
				<l n="5758" xml:id="chapter-9-l-5758">an allem dienste bereit,</l>
				<l n="5759" xml:id="chapter-9-l-5759">als verre alse ich iemer kan,</l>
				<l n="5760" xml:id="chapter-9-l-5760">mîne mâge und mîne liebe man,</l>
				<l n="5761" xml:id="chapter-9-l-5761">von der genâden ich ez hân,</l>
				<l n="5762" xml:id="chapter-9-l-5762">swaz mir got êren hât getân,</l>
				<l n="5763" xml:id="chapter-9-l-5763">von iuwer helfe hân ich mich</l>
				<l n="5764" xml:id="chapter-9-l-5764">verrihtet alles, des ich</l>
				<l n="5765" xml:id="chapter-9-l-5765">in mînem herzen gerte.</l>
				<l n="5766" xml:id="chapter-9-l-5766">swie mich 's got gewerte,</l>
				<l n="5767" xml:id="chapter-9-l-5767">sô weiz ich doch wol, daz ez ie</l>
				<l n="5768" xml:id="chapter-9-l-5768">von iuwer vrümede vollegie.</l>
				<l n="5769" xml:id="chapter-9-l-5769">waz mag ich nû mêre sagen?</l>
				<l n="5770" xml:id="chapter-9-l-5770">ir habet in disen unmangen tagen</l>
				<l n="5771" xml:id="chapter-9-l-5771">iuwer êre und iuwer saelekeit</l>
				<l n="5772" xml:id="chapter-9-l-5772">sô manege wîs an mich geleit,</l>
				<l n="5773" xml:id="chapter-9-l-5773">daz ich des keinen zwîvel hân,</l>
				<l n="5774" xml:id="chapter-9-l-5774">disiu werlt diu enmüeze ê zergân,</l>
				<l n="5775" xml:id="chapter-9-l-5775">ê ir mir iemer keine zît</l>
				<l n="5776" xml:id="chapter-9-l-5776">mînes willen wider gesît.</l>
				<l n="5777" xml:id="chapter-9-l-5777">Vriunt unde man und alle die,</l>
				<l n="5778" xml:id="chapter-9-l-5778">die durch mînen willen hie</l>
				<l n="5779" xml:id="chapter-9-l-5779">oder durch ir selber tugende sîn,</l>
				<l n="5780" xml:id="chapter-9-l-5780">nû lâzet iu die rede mîn</l>
				<l n="5781" xml:id="chapter-9-l-5781">niht sêre missevallen.</l>
				<l n="5782" xml:id="chapter-9-l-5782">ich künde und sage iu allen,</l>
				<l n="5783" xml:id="chapter-9-l-5783">als Rûal mîn vater, der hie stât,</l>
				<l n="5784" xml:id="chapter-9-l-5784">gesehen und ouch gehoeret hât:</l>
				<l n="5785" xml:id="chapter-9-l-5785">daz mir mîn oeheim sîn lant</l>
				<l n="5786" xml:id="chapter-9-l-5786">gesetzet hât in mîne hant</l>
				<l n="5787" xml:id="chapter-9-l-5787">und wil ouch durch den willen mîn</l>
				<l n="5788" xml:id="chapter-9-l-5788">êlîches wîbes âne sîn,</l>
				<l n="5789" xml:id="chapter-9-l-5789">durch daz ich sîn erbe sî,</l>
				<l n="5790" xml:id="chapter-9-l-5790">und wil, daz ich im wone bî,</l>
				<l n="5791" xml:id="chapter-9-l-5791">swâ er sî oder swar er var.</l>
				<l n="5792" xml:id="chapter-9-l-5792">nû hân ich mich bewegen dar</l>
				<l n="5793" xml:id="chapter-9-l-5793">und stât mir al mîn muot dar zuo,</l>
				<l n="5794" xml:id="chapter-9-l-5794">daz ich al sînen willen tuo</l>
				<l n="5795" xml:id="chapter-9-l-5795">und wider zuo z' im kêre.</l>
				<l n="5796" xml:id="chapter-9-l-5796">mîn urbor und mîn êre,</l>
				<l n="5797" xml:id="chapter-9-l-5797">die ich in disen landen hân,</l>
				<l n="5798" xml:id="chapter-9-l-5798">die wil ich lîhen unde lân</l>
				<l n="5799" xml:id="chapter-9-l-5799">mînem vater Rûâle,</l>
				<l n="5800" xml:id="chapter-9-l-5800">ob mir 'z ze Curnewâle</l>
				<l n="5801" xml:id="chapter-9-l-5801">iht anders danne wol ergê,</l>
				<l n="5802" xml:id="chapter-9-l-5802">sweder ich sterbe oder dâ bestê,</l>
				<l n="5803" xml:id="chapter-9-l-5803">daz ez sîn erbelêhen sî.</l>
				<l n="5804" xml:id="chapter-9-l-5804">sô stânt ouch sîne süne hie bî</l>
				<l n="5805" xml:id="chapter-9-l-5805">und mit im ander sîniu kint.</l>
				<l n="5806" xml:id="chapter-9-l-5806">die aber sîn erben vürbaz sint,</l>
				<l n="5807" xml:id="chapter-9-l-5807">die haben alle reht dar an.</l>
				<l n="5808" xml:id="chapter-9-l-5808">mîne man und mîne dienestman,</l>
				<l n="5809" xml:id="chapter-9-l-5809">diu lêhen über allez lant</l>
				<l n="5810" xml:id="chapter-9-l-5810">diu wil ich haben ze mîner hant</l>
				<l n="5811" xml:id="chapter-9-l-5811">al mîniu jâr und mîne tage.'</l>
				<l n="5812" xml:id="chapter-9-l-5812">hie wart grôz jâmer unde clage</l>
				<l n="5813" xml:id="chapter-9-l-5813">under aller dirre ritterschaft.</l>
				<l n="5814" xml:id="chapter-9-l-5814">si wurden alle unherzehaft.</l>
				<l n="5815" xml:id="chapter-9-l-5815">ir muot, ir trôst was aller hin.</l>
				<l n="5816" xml:id="chapter-9-l-5816">'â hêrre' sprâchen s' under in</l>
				<l n="5817" xml:id="chapter-9-l-5817">'nû waere uns michel baz geschehen,</l>
				<l n="5818" xml:id="chapter-9-l-5818">und haete wir iuch nie gesehen.</l>
				<l n="5819" xml:id="chapter-9-l-5819">sone waere ouch disses leides niht,</l>
				<l n="5820" xml:id="chapter-9-l-5820">daz uns nû von iu geschiht.</l>
				<l n="5821" xml:id="chapter-9-l-5821">hêrre, unser trôst und unser wân</l>
				<l n="5822" xml:id="chapter-9-l-5822">der was alsô hin z' iu getân,</l>
				<l n="5823" xml:id="chapter-9-l-5823">uns waere ein leben an iu gegeben.</l>
				<l n="5824" xml:id="chapter-9-l-5824">nein leider unser aller leben,</l>
				<l n="5825" xml:id="chapter-9-l-5825">daz wir ze vröuden solten haben,</l>
				<l n="5826" xml:id="chapter-9-l-5826">daz ist erstorben unde begraben,</l>
				<l n="5827" xml:id="chapter-9-l-5827">swenne ir von hinnen kêret.</l>
				<l n="5828" xml:id="chapter-9-l-5828">hêrre, ir habt uns gemêret</l>
				<l n="5829" xml:id="chapter-9-l-5829">und niht geminret unser leit.</l>
				<l n="5830" xml:id="chapter-9-l-5830">unser aller saelekeit</l>
				<l n="5831" xml:id="chapter-9-l-5831">diu was ein lützel ûf gestigen</l>
				<l n="5832" xml:id="chapter-9-l-5832">und ist nû wider nider gesigen.'</l>
				<l n="5833" xml:id="chapter-9-l-5833">ich weiz ez wârez alse den tôt,</l>
				<l n="5834" xml:id="chapter-9-l-5834">swie starc ir aller clagenôt</l>
				<l n="5835" xml:id="chapter-9-l-5835">und swie grôz ir swaere</l>
				<l n="5836" xml:id="chapter-9-l-5836">von disem maere waere E</l>
				<l n="5837" xml:id="chapter-9-l-5837">Rûal, dem ez ze guote ergienc,</l>
				<l n="5838" xml:id="chapter-9-l-5838">der grôze vrume dâ von enpfienc</l>
				<l n="5839" xml:id="chapter-9-l-5839">und michel êre an guote,</l>
				<l n="5840" xml:id="chapter-9-l-5840">daz ez im in dem muote</l>
				<l n="5841" xml:id="chapter-9-l-5841">unsanfter danne in allen tete.</l>
				<l n="5842" xml:id="chapter-9-l-5842">er enpfieng ein lêhen an der stete,</l>
				<l n="5843" xml:id="chapter-9-l-5843">weiz got daz er dekeinez nie</l>
				<l n="5844" xml:id="chapter-9-l-5844">mit solhem jâmer enpfie.</l>
				<l n="5845" xml:id="chapter-9-l-5845">Nu Rûal unde siniu kint</l>
				<l n="5846" xml:id="chapter-9-l-5846">belêhent unde g' erbet sint</l>
				<l n="5847" xml:id="chapter-9-l-5847">von ir hêrren Tristandes hant,</l>
				<l n="5848" xml:id="chapter-9-l-5848">Tristan ergab liut unde lant</l>
				<l n="5849" xml:id="chapter-9-l-5849">gote und vuor von lande.</l>
				<l n="5850" xml:id="chapter-9-l-5850">ouch kêrte mit Tristande</l>
				<l n="5851" xml:id="chapter-9-l-5851">Curvenal sîn meister dan.</l>
				<l n="5852" xml:id="chapter-9-l-5852">Rûal und ander sîne man,</l>
				<l n="5853" xml:id="chapter-9-l-5853">daz lantliut al gemeine,</l>
				<l n="5854" xml:id="chapter-9-l-5854">ob ir clage iht cleine</l>
				<l n="5855" xml:id="chapter-9-l-5855">unde ir herzeswaere</l>
				<l n="5856" xml:id="chapter-9-l-5856">nâch ir trûthêrren waere?</l>
				<l n="5857" xml:id="chapter-9-l-5857">entriuwen daz verweiz ich wol:</l>
				<l n="5858" xml:id="chapter-9-l-5858">Parmenîe daz was vol</l>
				<l n="5859" xml:id="chapter-9-l-5859">clage unde clagemaere.</l>
				<l n="5860" xml:id="chapter-9-l-5860">ir clage was sagebaere.</l>
				<l n="5861" xml:id="chapter-9-l-5861">diu marschalkîn Floraete,</l>
				<l n="5862" xml:id="chapter-9-l-5862">diu triuwe und êre haete,</l>
				<l n="5863" xml:id="chapter-9-l-5863">diu leite marter an in lîp</l>
				<l n="5864" xml:id="chapter-9-l-5864">als mit allem rehte ein wîp,</l>
				<l n="5865" xml:id="chapter-9-l-5865">der got ein gerehtez leben</l>
				<l n="5866" xml:id="chapter-9-l-5866">an wîbes êren hât gegeben.</l>
			</div>
			<div n="10" xml:id="chapter-10" type="chapter" data-level="1">
				<head xml:lang="deu-Latn">Morold</head>
				<l n="5867" xml:id="chapter-10-l-5867">Waz leite ich nû mê hier an?</l>
				<l n="5868" xml:id="chapter-10-l-5868">der lantlôse Tristan,</l>
				<l n="5869" xml:id="chapter-10-l-5869">dô der ze Curnewâle kam,</l>
				<l n="5870" xml:id="chapter-10-l-5870">ein maere er al zehant vernam,</l>
				<l n="5871" xml:id="chapter-10-l-5871">daz ime vil swaere was vernommen:</l>
				<l n="5872" xml:id="chapter-10-l-5872">daz von Îlande waere komen</l>
				<l n="5873" xml:id="chapter-10-l-5873">Môrolt der sêre starke</l>
				<l n="5874" xml:id="chapter-10-l-5874">und vorderte von Marke</l>
				<l n="5875" xml:id="chapter-10-l-5875">mit kampflîchen handen</l>
				<l n="5876" xml:id="chapter-10-l-5876">den zins von beiden landen,</l>
				<l n="5877" xml:id="chapter-10-l-5877">von Curnwal und von Engelant.</l>
				<l n="5878" xml:id="chapter-10-l-5878">umbe den zins was ez sô gewant:</l>
				<l n="5879" xml:id="chapter-10-l-5879">der dô z' Îlanden künic was,</l>
				<l n="5880" xml:id="chapter-10-l-5880">als ich 'z an der istôrje las</l>
				<l n="5881" xml:id="chapter-10-l-5881">und als daz rehte maere seit,</l>
				<l n="5882" xml:id="chapter-10-l-5882">der hiez Gurmûn Gemuotheit</l>
				<l n="5883" xml:id="chapter-10-l-5883">und was geborn von Affricâ</l>
				<l n="5884" xml:id="chapter-10-l-5884">und was sîn vater künic dâ.</l>
				<l n="5885" xml:id="chapter-10-l-5885">dô der verschiet, dô viel daz lant</l>
				<l n="5886" xml:id="chapter-10-l-5886">an in und sînes bruoder hant,</l>
				<l n="5887" xml:id="chapter-10-l-5887">der als wol erbe was als er.</l>
				<l n="5888" xml:id="chapter-10-l-5888">Gurmûn was aber sô rîcher ger</l>
				<l n="5889" xml:id="chapter-10-l-5889">und alse hôhe gemuot,</l>
				<l n="5890" xml:id="chapter-10-l-5890">daz er dekein gemeine guot</l>
				<l n="5891" xml:id="chapter-10-l-5891">mit niemanne wolte hân.</l>
				<l n="5892" xml:id="chapter-10-l-5892">sîn herze enwolte in niht erlân,</l>
				<l n="5893" xml:id="chapter-10-l-5893">ern müese selbe ein hêrre wesen.</l>
				<l n="5894" xml:id="chapter-10-l-5894">er begunde ûz welen unde ûz lesen</l>
				<l n="5895" xml:id="chapter-10-l-5895">die starken, die muotvesten</l>
				<l n="5896" xml:id="chapter-10-l-5896">und zuo der nôt die besten,</l>
				<l n="5897" xml:id="chapter-10-l-5897">die ieman erkande,</l>
				<l n="5898" xml:id="chapter-10-l-5898">ritter und sarjande,</l>
				<l n="5899" xml:id="chapter-10-l-5899">die er mit sînem guote</l>
				<l n="5900" xml:id="chapter-10-l-5900">oder mit höfschlîchem muote</l>
				<l n="5901" xml:id="chapter-10-l-5901">zuo z' ime gewinnen kunde,</l>
				<l n="5902" xml:id="chapter-10-l-5902">und liez ouch an der stunde</l>
				<l n="5903" xml:id="chapter-10-l-5903">sînem bruoder al sîn lant.</l>
				<l n="5904" xml:id="chapter-10-l-5904">sus kêrte er dannen zehant</l>
				<l n="5905" xml:id="chapter-10-l-5905">und nam von den maeren,</l>
				<l n="5906" xml:id="chapter-10-l-5906">den gewaltegen Rômaeren</l>
				<l n="5907" xml:id="chapter-10-l-5907">urloup unde botschaft,</l>
				<l n="5908" xml:id="chapter-10-l-5908">swaz er betwünge mit craft,</l>
				<l n="5909" xml:id="chapter-10-l-5909">daz er daz z' eigen haete</l>
				<l n="5910" xml:id="chapter-10-l-5910">und ouch in dâ von taete</l>
				<l n="5911" xml:id="chapter-10-l-5911">eteslîch reht und êre.</l>
				<l n="5912" xml:id="chapter-10-l-5912">und enbeite ouch dô niemêre.</l>
				<l n="5913" xml:id="chapter-10-l-5913">er vuor mit eime starken her</l>
				<l n="5914" xml:id="chapter-10-l-5914">über lant und über mer,</l>
				<l n="5915" xml:id="chapter-10-l-5915">biz daz er z' Îlande kam</l>
				<l n="5916" xml:id="chapter-10-l-5916">und an dem lande sige genam</l>
				<l n="5917" xml:id="chapter-10-l-5917">und sî mit strîte des betwanc,</l>
				<l n="5918" xml:id="chapter-10-l-5918">daz sî 'n ze hêrren âne ir danc</l>
				<l n="5919" xml:id="chapter-10-l-5919">und ze künege nâmen</l>
				<l n="5920" xml:id="chapter-10-l-5920">und sît her dar an kâmen,</l>
				<l n="5921" xml:id="chapter-10-l-5921">daz s' ime z' allen zîten</l>
				<l n="5922" xml:id="chapter-10-l-5922">mit stürmen und mit strîten</l>
				<l n="5923" xml:id="chapter-10-l-5923">diu bîlant hulfen twingen.</l>
				<l n="5924" xml:id="chapter-10-l-5924">in disen selben dingen</l>
				<l n="5925" xml:id="chapter-10-l-5925">betwanc er ouch ze sîner hant</l>
				<l n="5926" xml:id="chapter-10-l-5926">Curnewal und Engelant.</l>
				<l n="5927" xml:id="chapter-10-l-5927">dô was aber Marke ein kint,</l>
				<l n="5928" xml:id="chapter-10-l-5928">als kint ze wer unveste sint,</l>
				<l n="5929" xml:id="chapter-10-l-5929">und kam alsô von sîner craft</l>
				<l n="5930" xml:id="chapter-10-l-5930">und wart Gurmûne zinshaft.</l>
				<l n="5931" xml:id="chapter-10-l-5931">ouch half Gurmûnen sêre</l>
				<l n="5932" xml:id="chapter-10-l-5932">und gab im craft und êre,</l>
				<l n="5933" xml:id="chapter-10-l-5933">daz er Môroldes swester nam.</l>
				<l n="5934" xml:id="chapter-10-l-5934">von dem sô wart er vorhtsam.</l>
				<l n="5935" xml:id="chapter-10-l-5935">der was ein herzoge dâ</l>
				<l n="5936" xml:id="chapter-10-l-5936">und haete ouch vil gerne eteswâ</l>
				<l n="5937" xml:id="chapter-10-l-5937">selbe ein lant besezzen;</l>
				<l n="5938" xml:id="chapter-10-l-5938">wan er as wol vermezzen</l>
				<l n="5939" xml:id="chapter-10-l-5939">und haete lant und michel guot,</l>
				<l n="5940" xml:id="chapter-10-l-5940">lîp unde manlîchen muot.</l>
				<l n="5941" xml:id="chapter-10-l-5941">der was sîn vorvehtaere.</l>
				<l n="5942" xml:id="chapter-10-l-5942">Waz aber des zinses waere,</l>
				<l n="5943" xml:id="chapter-10-l-5943">den man z' Îlanden sande</l>
				<l n="5944" xml:id="chapter-10-l-5944">von ietwederem lande,</l>
				<l n="5945" xml:id="chapter-10-l-5945">des bescheide ich iuch reht und vür wâr:</l>
				<l n="5946" xml:id="chapter-10-l-5946">si sanden in daz êrste jâr</l>
				<l n="5947" xml:id="chapter-10-l-5947">driu hundert marc messinges</l>
				<l n="5948" xml:id="chapter-10-l-5948">und anders keines dinges;</l>
				<l n="5949" xml:id="chapter-10-l-5949">daz ander silber, daz dritte golt;</l>
				<l n="5950" xml:id="chapter-10-l-5950">des vierden sô kam Môrolt</l>
				<l n="5951" xml:id="chapter-10-l-5951">der starke von Îlanden dar</l>
				<l n="5952" xml:id="chapter-10-l-5952">ze wîge und ouch ze kampfe gar.</l>
				<l n="5953" xml:id="chapter-10-l-5953">vür den sô wurden besant</l>
				<l n="5954" xml:id="chapter-10-l-5954">ze Curnewâle und z' Engelant</l>
				<l n="5955" xml:id="chapter-10-l-5955">barûne und ir genôze.</l>
				<l n="5956" xml:id="chapter-10-l-5956">die giengen ouch ze lôze</l>
				<l n="5957" xml:id="chapter-10-l-5957">ze sîner gegenwürte,</l>
				<l n="5958" xml:id="chapter-10-l-5958">welher im antwürte</l>
				<l n="5959" xml:id="chapter-10-l-5959">sîn kint, daz dienestbaere</l>
				<l n="5960" xml:id="chapter-10-l-5960">und an dem lîbe waere</l>
				<l n="5961" xml:id="chapter-10-l-5961">sô schoene und sô genaeme,</l>
				<l n="5962" xml:id="chapter-10-l-5962">als ez dem hove gezaeme,</l>
				<l n="5963" xml:id="chapter-10-l-5963">niht megede, niuwan knebelîn,</l>
				<l n="5964" xml:id="chapter-10-l-5964">und solten ouch der drîzec sîn</l>
				<l n="5965" xml:id="chapter-10-l-5965">von ietwederem lande.</l>
				<l n="5966" xml:id="chapter-10-l-5966">und ensolte dirre schande</l>
				<l n="5967" xml:id="chapter-10-l-5967">nieman anders widerstân,</l>
				<l n="5968" xml:id="chapter-10-l-5968">ez enmüese mit einwîge ergân</l>
				<l n="5969" xml:id="chapter-10-l-5969">oder aber mit lantvehte.</l>
				<l n="5970" xml:id="chapter-10-l-5970">nu enmohten s' aber ze rehte</l>
				<l n="5971" xml:id="chapter-10-l-5971">mit offenlîcher wer niht komen,</l>
				<l n="5972" xml:id="chapter-10-l-5972">wan diu lant haeten abe genomen.</l>
				<l n="5973" xml:id="chapter-10-l-5973">sô was ouch Môrolt alse starc,</l>
				<l n="5974" xml:id="chapter-10-l-5974">als unerbermig unde als arc,</l>
				<l n="5975" xml:id="chapter-10-l-5975">daz wider in lützel kein man,</l>
				<l n="5976" xml:id="chapter-10-l-5976">sach er in under ougen an,</l>
				<l n="5977" xml:id="chapter-10-l-5977">getorste wâgen den lîp</l>
				<l n="5978" xml:id="chapter-10-l-5978">ihte mêre danne ein wîp.</l>
				<l n="5979" xml:id="chapter-10-l-5979">und alse der zins ûf sîne vart</l>
				<l n="5980" xml:id="chapter-10-l-5980">hin wider Îlant geschicket wart</l>
				<l n="5981" xml:id="chapter-10-l-5981">und daz vünfte jâr în gie,</l>
				<l n="5982" xml:id="chapter-10-l-5982">sô muosen aber diu zwei lant ie</l>
				<l n="5983" xml:id="chapter-10-l-5983">iemer ze sunnewenden</l>
				<l n="5984" xml:id="chapter-10-l-5984">die boten ze Rôme senden,</l>
				<l n="5985" xml:id="chapter-10-l-5985">die Rôme wol gezaemen,</l>
				<l n="5986" xml:id="chapter-10-l-5986">und daz die dâ vernaemen,</l>
				<l n="5987" xml:id="chapter-10-l-5987">welch gebot und welhen rât</l>
				<l n="5988" xml:id="chapter-10-l-5988">der gewaltege sênât</l>
				<l n="5989" xml:id="chapter-10-l-5989">enbüte unde sande</l>
				<l n="5990" xml:id="chapter-10-l-5990">einem iegelîchem lande,</l>
				<l n="5991" xml:id="chapter-10-l-5991">daz undertân ze Rôme was.</l>
				<l n="5992" xml:id="chapter-10-l-5992">wan man in alle jâr dâ las</l>
				<l n="5993" xml:id="chapter-10-l-5993">und tete in ouch kunt mit maeren,</l>
				<l n="5994" xml:id="chapter-10-l-5994">wie sî nâch Rômaeren</l>
				<l n="5995" xml:id="chapter-10-l-5995">loys unde lantreht solten wegen,</l>
				<l n="5996" xml:id="chapter-10-l-5996">wie s' ir gerihtes solten pflegen.</l>
				<l n="5997" xml:id="chapter-10-l-5997">und muosen ouch reht alsô leben,</l>
				<l n="5998" xml:id="chapter-10-l-5998">als in dâ lêre wart gegeben.</l>
				<l n="5999" xml:id="chapter-10-l-5999">diz zinsreht unde disen prîsant</l>
				<l n="6000" xml:id="chapter-10-l-6000">den liezen disiu zwei lant</l>
				<l n="6001" xml:id="chapter-10-l-6001">in dem vünften jâre ie schouwen</l>
				<l n="6002" xml:id="chapter-10-l-6002">die werden Rôme, ir vrouwen.</l>
				<l n="6003" xml:id="chapter-10-l-6003">doch buten s' ir dise êre</l>
				<l n="6004" xml:id="chapter-10-l-6004">niht ellîche alsô sêre</l>
				<l n="6005" xml:id="chapter-10-l-6005">weder durch reht noch durch got</l>
				<l n="6006" xml:id="chapter-10-l-6006">sô durch Gurmûnes gebot.</l>
				<l n="6007" xml:id="chapter-10-l-6007">Nu sul wir wider zem maere komen.</l>
				<l n="6008" xml:id="chapter-10-l-6008">Tristan der haete wol vernomen</l>
				<l n="6009" xml:id="chapter-10-l-6009">diz leit ze Curnewâle.</l>
				<l n="6010" xml:id="chapter-10-l-6010">ouch was im vor dem mâle</l>
				<l n="6011" xml:id="chapter-10-l-6011">wol kunt, mit welher sicherheit</l>
				<l n="6012" xml:id="chapter-10-l-6012">der selbe zins was ûf geleit.</l>
				<l n="6013" xml:id="chapter-10-l-6013">iedoch sô hôrte er alle tage</l>
				<l n="6014" xml:id="chapter-10-l-6014">von der lantliute sage</l>
				<l n="6015" xml:id="chapter-10-l-6015">des landes laster und sîn leit,</l>
				<l n="6016" xml:id="chapter-10-l-6016">swelhen enden er gereit</l>
				<l n="6017" xml:id="chapter-10-l-6017">vür stete oder vür castêl.</l>
				<l n="6018" xml:id="chapter-10-l-6018">und als er aber ze Tintajêl</l>
				<l n="6019" xml:id="chapter-10-l-6019">zuo dem hovegesinde kam,</l>
				<l n="6020" xml:id="chapter-10-l-6020">seht, dâ hôrte er und vernam</l>
				<l n="6021" xml:id="chapter-10-l-6021">in gazzen unde in strâzen</l>
				<l n="6022" xml:id="chapter-10-l-6022">von clage al solch gelâzen,</l>
				<l n="6023" xml:id="chapter-10-l-6023">daz ez in muote starke.</l>
				<l n="6024" xml:id="chapter-10-l-6024">vil schiere kâmen Marke</l>
				<l n="6025" xml:id="chapter-10-l-6025">und hin ze hove maere,</l>
				<l n="6026" xml:id="chapter-10-l-6026">daz Tristan komen waere.</l>
				<l n="6027" xml:id="chapter-10-l-6027">des wâren s' alle samet vrô.</l>
				<l n="6028" xml:id="chapter-10-l-6028">vrô meine ich aber, als ez in dô</l>
				<l n="6029" xml:id="chapter-10-l-6029">nâch ir leide was gewant.</l>
				<l n="6030" xml:id="chapter-10-l-6030">wan die allerbesten, die man vant</l>
				<l n="6031" xml:id="chapter-10-l-6031">in allem Curnewâle,</l>
				<l n="6032" xml:id="chapter-10-l-6032">die wâren zuo dem mâle</l>
				<l n="6033" xml:id="chapter-10-l-6033">alle dar ze hove komen</l>
				<l n="6034" xml:id="chapter-10-l-6034">ze laster, alse ir habet vernomen.</l>
				<l n="6035" xml:id="chapter-10-l-6035">die edelen lantgenôze</l>
				<l n="6036" xml:id="chapter-10-l-6036">die giengen dâ ze lôze</l>
				<l n="6037" xml:id="chapter-10-l-6037">ir kinden z' einem valle.</l>
				<l n="6038" xml:id="chapter-10-l-6038">sus vant si Tristan alle</l>
				<l n="6039" xml:id="chapter-10-l-6039">kniuwende und an ir gebete,</l>
				<l n="6040" xml:id="chapter-10-l-6040">daz iegelîcher sunder tete</l>
				<l n="6041" xml:id="chapter-10-l-6041">unschamelîch unde untougen,</l>
				<l n="6042" xml:id="chapter-10-l-6042">mit riezenden ougen,</l>
				<l n="6043" xml:id="chapter-10-l-6043">mit inneclîchem smerzen</l>
				<l n="6044" xml:id="chapter-10-l-6044">des lîbes unde des herzen:</l>
				<l n="6045" xml:id="chapter-10-l-6045">daz im got der guote</l>
				<l n="6046" xml:id="chapter-10-l-6046">beschirmete unde behuote</l>
				<l n="6047" xml:id="chapter-10-l-6047">sîn edelkeit und ouch sîn kint.</l>
				<l n="6048" xml:id="chapter-10-l-6048">nu s' alle an ir gebete sint,</l>
				<l n="6049" xml:id="chapter-10-l-6049">Tristan kam zuo gegangen.</l>
				<l n="6050" xml:id="chapter-10-l-6050">wie wart aber er enpfangen?</l>
				<l n="6051" xml:id="chapter-10-l-6051">daz ist iu lîhte geseit:</l>
				<l n="6052" xml:id="chapter-10-l-6052">Tristan wart von der wârheit</l>
				<l n="6053" xml:id="chapter-10-l-6053">under allem dem gesinde</l>
				<l n="6054" xml:id="chapter-10-l-6054">von keinem muoterkinde</l>
				<l n="6055" xml:id="chapter-10-l-6055">noch ouch von Markes gruoze</l>
				<l n="6056" xml:id="chapter-10-l-6056">enpfangen niht sô suoze,</l>
				<l n="6057" xml:id="chapter-10-l-6057">als er doch waere getân,</l>
				<l n="6058" xml:id="chapter-10-l-6058">und haete sî diz leit verlân.</l>
				<l n="6059" xml:id="chapter-10-l-6059">Des nam aber Tristan cleine war,</l>
				<l n="6060" xml:id="chapter-10-l-6060">wan gienc et baltlîchen dar,</l>
				<l n="6061" xml:id="chapter-10-l-6061">dâ man in daz lôz dâ maz,</l>
				<l n="6062" xml:id="chapter-10-l-6062">dâ Môrolt unde Marke saz.</l>
				<l n="6063" xml:id="chapter-10-l-6063">'ir hêrren' sprach er 'alle samet,</l>
				<l n="6064" xml:id="chapter-10-l-6064">alle mit einem namen genamet,</l>
				<l n="6065" xml:id="chapter-10-l-6065">die hie ze lôze loufent,</l>
				<l n="6066" xml:id="chapter-10-l-6066">ir edelkeit verkoufent,</l>
				<l n="6067" xml:id="chapter-10-l-6067">schamt ir iuch der schanden niht,</l>
				<l n="6068" xml:id="chapter-10-l-6068">diu disem lande an iu geschiht?</l>
				<l n="6069" xml:id="chapter-10-l-6069">sô manhaft alse ir alle zît</l>
				<l n="6070" xml:id="chapter-10-l-6070">alle unde an allen dingen sît,</l>
				<l n="6071" xml:id="chapter-10-l-6071">sô soltet ir billîche</l>
				<l n="6072" xml:id="chapter-10-l-6072">beide iuch und iuwer rîche</l>
				<l n="6073" xml:id="chapter-10-l-6073">ahpaeren unde hêren</l>
				<l n="6074" xml:id="chapter-10-l-6074">und an den êren mêren!</l>
				<l n="6075" xml:id="chapter-10-l-6075">nu habet ir iuwer vrîheit</l>
				<l n="6076" xml:id="chapter-10-l-6076">iuwern vînden geleit</l>
				<l n="6077" xml:id="chapter-10-l-6077">ze vüezen und ze handen</l>
				<l n="6078" xml:id="chapter-10-l-6078">mit zinslîchen schanden.</l>
				<l n="6079" xml:id="chapter-10-l-6079">und iuwer edelen kindelîn,</l>
				<l n="6080" xml:id="chapter-10-l-6080">diu iuwer wunne solten sîn,</l>
				<l n="6081" xml:id="chapter-10-l-6081">iuwer lust und iuwer leben,</l>
				<l n="6082" xml:id="chapter-10-l-6082">diu gebet ir und habet gegeben</l>
				<l n="6083" xml:id="chapter-10-l-6083">ze schalken unde z' eigen</l>
				<l n="6084" xml:id="chapter-10-l-6084">und enkunnet niht gezeigen,</l>
				<l n="6085" xml:id="chapter-10-l-6085">wer iuch betwinge dar zuo</l>
				<l n="6086" xml:id="chapter-10-l-6086">oder welher hande nôt ez tuo</l>
				<l n="6087" xml:id="chapter-10-l-6087">niwan ein einwîc unde ein man.</l>
				<l n="6088" xml:id="chapter-10-l-6088">kein ander nôt enist hier an.</l>
				<l n="6089" xml:id="chapter-10-l-6089">und enkunnet under iu allen</l>
				<l n="6090" xml:id="chapter-10-l-6090">an einen niht gevallen,</l>
				<l n="6091" xml:id="chapter-10-l-6091">der wider einen man sîn leben</l>
				<l n="6092" xml:id="chapter-10-l-6092">an die wâge welle geben,</l>
				<l n="6093" xml:id="chapter-10-l-6093">weder er belîbe oder gesige.</l>
				<l n="6094" xml:id="chapter-10-l-6094">nû sî daz, daz er dâ belige,</l>
				<l n="6095" xml:id="chapter-10-l-6095">deiswâr so ist doch der kurze tôt</l>
				<l n="6096" xml:id="chapter-10-l-6096">und disiu lange lebende nôt</l>
				<l n="6097" xml:id="chapter-10-l-6097">ze himele und ûf der erde</l>
				<l n="6098" xml:id="chapter-10-l-6098">in ungelîchem werde.</l>
				<l n="6099" xml:id="chapter-10-l-6099">ist aber, daz er dâ gesiget</l>
				<l n="6100" xml:id="chapter-10-l-6100">und daz daz unreht geliget,</l>
				<l n="6101" xml:id="chapter-10-l-6101">sô hât er iemer mêre</l>
				<l n="6102" xml:id="chapter-10-l-6102">dort gotes lôn, hie êre.</l>
				<l n="6103" xml:id="chapter-10-l-6103">jâ suln vetere vür ir kint,</l>
				<l n="6104" xml:id="chapter-10-l-6104">wan sî mit in ein leben sint,</l>
				<l n="6105" xml:id="chapter-10-l-6105">ir leben geben: deist mit gote.</l>
				<l n="6106" xml:id="chapter-10-l-6106">ez ist gâr wider gotes gebote,</l>
				<l n="6107" xml:id="chapter-10-l-6107">der sîner kinde vrîheit</l>
				<l n="6108" xml:id="chapter-10-l-6108">der eigenschefte vür leit,</l>
				<l n="6109" xml:id="chapter-10-l-6109">daz er sî ze schalken gebe</l>
				<l n="6110" xml:id="chapter-10-l-6110">und er mit vrîheite lebe.</l>
				<l n="6111" xml:id="chapter-10-l-6111">sol ich iu rât umbe iuwer leben</l>
				<l n="6112" xml:id="chapter-10-l-6112">nâch gote und nâch den êren geben,</l>
				<l n="6113" xml:id="chapter-10-l-6113">oô râte ich zwâre dar an,</l>
				<l n="6114" xml:id="chapter-10-l-6114">dazu iu kieset einen man,</l>
				<l n="6115" xml:id="chapter-10-l-6115">swâ sô man den vinde</l>
				<l n="6116" xml:id="chapter-10-l-6116">under disem lantgesinde,</l>
				<l n="6117" xml:id="chapter-10-l-6117">der ze kampfe sî getân</l>
				<l n="6118" xml:id="chapter-10-l-6118">und an gelücke welle lân,</l>
				<l n="6119" xml:id="chapter-10-l-6119">weder er genese oder entuo.</l>
				<l n="6120" xml:id="chapter-10-l-6120">und bitet den alle derzuo</l>
				<l n="6121" xml:id="chapter-10-l-6121">durch gotes willen allermeist,</l>
				<l n="6122" xml:id="chapter-10-l-6122">daz ime der heilege geist</l>
				<l n="6123" xml:id="chapter-10-l-6123">gelücke gebe und êre,</l>
				<l n="6124" xml:id="chapter-10-l-6124">und envürhte niht ze sêre</l>
				<l n="6125" xml:id="chapter-10-l-6125">Môroldes groeze und sîne craft.</l>
				<l n="6126" xml:id="chapter-10-l-6126">sî et an gote gemuothaft,</l>
				<l n="6127" xml:id="chapter-10-l-6127">der nie dekeinen man verlie,</l>
				<l n="6128" xml:id="chapter-10-l-6128">der mit dem rehten umbe gie.</l>
				<l n="6129" xml:id="chapter-10-l-6129">wol balde gêt ze râte.</l>
				<l n="6130" xml:id="chapter-10-l-6130">berâtet iuch wol drâte,</l>
				<l n="6131" xml:id="chapter-10-l-6131">wie ir iuch dirre schande erwert</l>
				<l n="6132" xml:id="chapter-10-l-6132">und iuch vor einem manne ernert!</l>
				<l n="6133" xml:id="chapter-10-l-6133">g' unêret niemer mêre</l>
				<l n="6134" xml:id="chapter-10-l-6134">iur geburt und iuwer êre!"</l>
				<l n="6135" xml:id="chapter-10-l-6135">'Â hêrre" sprâchen s' alle dô</l>
				<l n="6136" xml:id="chapter-10-l-6136">'jâ ist disem manne niht alsô.</l>
				<l n="6137" xml:id="chapter-10-l-6137">ime kan nieman vor genesen."</l>
				<l n="6138" xml:id="chapter-10-l-6138">Tristan sprach: "lât die rede wesen!</l>
				<l n="6139" xml:id="chapter-10-l-6139">durch got versinnet iuch doch noch.</l>
				<l n="6140" xml:id="chapter-10-l-6140">nû sît ir an gebürte doch</l>
				<l n="6141" xml:id="chapter-10-l-6141">allen künegen ebengrôz</l>
				<l n="6142" xml:id="chapter-10-l-6142">und aller keisere genôz,</l>
				<l n="6143" xml:id="chapter-10-l-6143">und wellet iuwer edelen kint,</l>
				<l n="6144" xml:id="chapter-10-l-6144">idu iu gelîche edele sint,</l>
				<l n="6145" xml:id="chapter-10-l-6145">versellen und versachen</l>
				<l n="6146" xml:id="chapter-10-l-6146">und ze schalken machen?</l>
				<l n="6147" xml:id="chapter-10-l-6147">und ist daz, daz ir keinen man</l>
				<l n="6148" xml:id="chapter-10-l-6148">niht muget geherzen hier an,</l>
				<l n="6149" xml:id="chapter-10-l-6149">daz er durch iuwer aller leit</l>
				<l n="6150" xml:id="chapter-10-l-6150">und durch des landes armekeit</l>
				<l n="6151" xml:id="chapter-10-l-6151">getürre nâch dem rehten</l>
				<l n="6152" xml:id="chapter-10-l-6152">in gotes namen vehten</l>
				<l n="6153" xml:id="chapter-10-l-6153">gegen dem einem manne,</l>
				<l n="6154" xml:id="chapter-10-l-6154">geruochet ir es danne</l>
				<l n="6155" xml:id="chapter-10-l-6155">an got gelâzen unde an mich,</l>
				<l n="6156" xml:id="chapter-10-l-6156">deiswâr, ir hêrren, sô wil ich</l>
				<l n="6157" xml:id="chapter-10-l-6157">mîne jugent und mîn leben</l>
				<l n="6158" xml:id="chapter-10-l-6158">durch got an âventiure geben</l>
				<l n="6159" xml:id="chapter-10-l-6159">und vil den kampf durch iuch bestân.</l>
				<l n="6160" xml:id="chapter-10-l-6160">got lâze in iu ze guote ergân</l>
				<l n="6161" xml:id="chapter-10-l-6161">und bringe iuch wider ze rehte!</l>
				<l n="6162" xml:id="chapter-10-l-6162">ouch swie mir an der vehte</l>
				<l n="6163" xml:id="chapter-10-l-6163">iht anders danne wol geschiht,</l>
				<l n="6164" xml:id="chapter-10-l-6164">daz enschadet iu z' iuwerm rehte niht.</l>
				<l n="6165" xml:id="chapter-10-l-6165">gelige ich an dem kampfe tôt,</l>
				<l n="6166" xml:id="chapter-10-l-6166">dâ mite ist iuwer keines nôt</l>
				<l n="6167" xml:id="chapter-10-l-6167">eeder abe noch an gekêret,</l>
				<l n="6168" xml:id="chapter-10-l-6168">geminret noch gemêret.</l>
				<l n="6169" xml:id="chapter-10-l-6169">sô stât ez aber rehte als ê.</l>
				<l n="6170" xml:id="chapter-10-l-6170">sî daz ez aber ze heile ergê,</l>
				<l n="6171" xml:id="chapter-10-l-6171">daz ist binamen von gotes gebote.</l>
				<l n="6172" xml:id="chapter-10-l-6172">des endankent nieman niuwan gote.</l>
				<l n="6173" xml:id="chapter-10-l-6173">wan den ich eine sol bestân,</l>
				<l n="6174" xml:id="chapter-10-l-6174">als ich vil wol vernomen hân,</l>
				<l n="6175" xml:id="chapter-10-l-6175">der ist von muote und ouch von craft</l>
				<l n="6176" xml:id="chapter-10-l-6176">ze ernestîcher ritterschaft</l>
				<l n="6177" xml:id="chapter-10-l-6177">ein lange her bewaeret man.</l>
				<l n="6178" xml:id="chapter-10-l-6178">sô gân ich alrêrest an</l>
				<l n="6179" xml:id="chapter-10-l-6179">an muote und an der crefte</l>
				<l n="6180" xml:id="chapter-10-l-6180">und bin ze ritterschefte</l>
				<l n="6181" xml:id="chapter-10-l-6181">niht alsô kürbaere,</l>
				<l n="6182" xml:id="chapter-10-l-6182">als uns nu nôt waere.</l>
				<l n="6183" xml:id="chapter-10-l-6183">wan daz ich aber zer vehte</l>
				<l n="6184" xml:id="chapter-10-l-6184">an gote und ouch an rehte</l>
				<l n="6185" xml:id="chapter-10-l-6185">zwô sigebaere helfe hân,</l>
				<l n="6186" xml:id="chapter-10-l-6186">die suln mit mir ze kampfe gân!</l>
				<l n="6187" xml:id="chapter-10-l-6187">dar zuo hân ich willigen muot,</l>
				<l n="6188" xml:id="chapter-10-l-6188">der selbe ist ouch ze kampfe guot.</l>
				<l n="6189" xml:id="chapter-10-l-6189">und helfent mir die selben drî,</l>
				<l n="6190" xml:id="chapter-10-l-6190">swie unversuoht ich anders sî,</l>
				<l n="6191" xml:id="chapter-10-l-6191">sô hân ich guoten trôst dar an,</l>
				<l n="6192" xml:id="chapter-10-l-6192">ich genese wol vor einem man.'</l>
				<l n="6193" xml:id="chapter-10-l-6193">'Hêrre' sprach al diu ritterschaft</l>
				<l n="6194" xml:id="chapter-10-l-6194">'diu heilege gotes craft,</l>
				<l n="6195" xml:id="chapter-10-l-6195">diu al die werlt geschaffen hât,</l>
				<l n="6196" xml:id="chapter-10-l-6196">diu vergelte iu trôst unde rât</l>
				<l n="6197" xml:id="chapter-10-l-6197">unde den saeleclîchen wân,</l>
				<l n="6198" xml:id="chapter-10-l-6198">den ir uns allen habet getân.</l>
				<l n="6199" xml:id="chapter-10-l-6199">hêrre, lât iu daz ende sagen:</l>
				<l n="6200" xml:id="chapter-10-l-6200">unser rât mag lützel vür getragen.</l>
				<l n="6201" xml:id="chapter-10-l-6201">solte unser saelde hân geruoht,</l>
				<l n="6202" xml:id="chapter-10-l-6202">sô vil sô wir sîn haben versuoht,</l>
				<l n="6203" xml:id="chapter-10-l-6203">als ofte es ie begunnen wart,</l>
				<l n="6204" xml:id="chapter-10-l-6204">ez waere niht biz her gespart.</l>
				<l n="6205" xml:id="chapter-10-l-6205">wirn haben niht z' einem mâle</l>
				<l n="6206" xml:id="chapter-10-l-6206">wir hie ze Curnewâle</l>
				<l n="6207" xml:id="chapter-10-l-6207">umbe unser angest rât genomen.</l>
				<l n="6208" xml:id="chapter-10-l-6208">wir sîn an manege sprâche komen</l>
				<l n="6209" xml:id="chapter-10-l-6209">und enkunden doch dekeinen nie</l>
				<l n="6210" xml:id="chapter-10-l-6210">under uns vinden, ern wolt ie</l>
				<l n="6211" xml:id="chapter-10-l-6211">sîn kint vür eigen gerner geben,</l>
				<l n="6212" xml:id="chapter-10-l-6212">dan er verlür sîn selbes leben</l>
				<l n="6213" xml:id="chapter-10-l-6213">wider disen vâlandes man.'</l>
				<l n="6214" xml:id="chapter-10-l-6214">'wie redet ir sus!' sprach Tristan</l>
				<l n="6215" xml:id="chapter-10-l-6215">'jâ ist der dinge vil geschehen.</l>
				<l n="6216" xml:id="chapter-10-l-6216">man hât des wunder gesehen,</l>
				<l n="6217" xml:id="chapter-10-l-6217">daz unrehtiu hôhvart</l>
				<l n="6218" xml:id="chapter-10-l-6218">mit cleiner craft genidert wart.</l>
				<l n="6219" xml:id="chapter-10-l-6219">daz möhte ouch vil wol noch ergân,</l>
				<l n="6220" xml:id="chapter-10-l-6220">der ez getörste bestân.'</l>
				<l n="6221" xml:id="chapter-10-l-6221">Nu Môrolt der hôrte allez an</l>
				<l n="6222" xml:id="chapter-10-l-6222">und verdûhte in sêre, daz Tristan</l>
				<l n="6223" xml:id="chapter-10-l-6223">sô vaste nâch dem kampfe sprach,</l>
				<l n="6224" xml:id="chapter-10-l-6224">dô er 'n sô kindeschen sach,</l>
				<l n="6225" xml:id="chapter-10-l-6225">und truog im in dem herzen haz.</l>
				<l n="6226" xml:id="chapter-10-l-6226">Tristan sprach aber dô vürbaz:</l>
				<l n="6227" xml:id="chapter-10-l-6227">'ir hêrren alle, redet hie zuo,</l>
				<l n="6228" xml:id="chapter-10-l-6228">waz ist iu noch liep, daz ich tuo?'</l>
				<l n="6229" xml:id="chapter-10-l-6229">'hêrre' sprachen s' alle dô</l>
				<l n="6230" xml:id="chapter-10-l-6230">'kunde ez iemer werden sô,</l>
				<l n="6231" xml:id="chapter-10-l-6231">der wân, den ir uns habet getân,</l>
				<l n="6232" xml:id="chapter-10-l-6232">daz der möhte vür sich gân:</l>
				<l n="6233" xml:id="chapter-10-l-6233">daz waere unser aller ger.'</l>
				<l n="6234" xml:id="chapter-10-l-6234">'ist iu daz liep?' sprach aber er.</l>
				<l n="6235" xml:id="chapter-10-l-6235">'sît daz ez danne an dise vrist</l>
				<l n="6236" xml:id="chapter-10-l-6236">und her ze mir behalten ist,</l>
				<l n="6237" xml:id="chapter-10-l-6237">wil 's danne got geruochen,</l>
				<l n="6238" xml:id="chapter-10-l-6238">sô wil ich versuochen,</l>
				<l n="6239" xml:id="chapter-10-l-6239">ob iu got habe ûf geleit</l>
				<l n="6240" xml:id="chapter-10-l-6240">an mir dekeine saelekeit</l>
				<l n="6241" xml:id="chapter-10-l-6241">und ob ich selbe iht saelden habe.'</l>
				<l n="6242" xml:id="chapter-10-l-6242">hie begunde in Marke leiten abe</l>
				<l n="6243" xml:id="chapter-10-l-6243">mit allen sînen sinnen.</l>
				<l n="6244" xml:id="chapter-10-l-6244">er wânde im abe gewinnen,</l>
				<l n="6245" xml:id="chapter-10-l-6245">ob er 'z in lâzen hieze,</l>
				<l n="6246" xml:id="chapter-10-l-6246">daz er ez durch in lieze.</l>
				<l n="6247" xml:id="chapter-10-l-6247">nein er, weiz got, er entete.</l>
				<l n="6248" xml:id="chapter-10-l-6248">weder mit gebote noch mit bete</l>
				<l n="6249" xml:id="chapter-10-l-6249">kund er ime sô vil niht mite gegân,</l>
				<l n="6250" xml:id="chapter-10-l-6250">daz er 'z durch in wolde lân.</l>
				<l n="6251" xml:id="chapter-10-l-6251">Wan gieng et hin, dâ Môrolt saz</l>
				<l n="6252" xml:id="chapter-10-l-6252">und redete aber dô vürbaz:</l>
				<l n="6253" xml:id="chapter-10-l-6253">'hêrre' sprach er 'saget mir,</l>
				<l n="6254" xml:id="chapter-10-l-6254">sô helfe iu got, waz werbet ir?'</l>
				<l n="6255" xml:id="chapter-10-l-6255">'vriunt' sprach Môrolt sâ zestunt</l>
				<l n="6256" xml:id="chapter-10-l-6256">'wes vrâget ir? iu ist doch wol kunt,</l>
				<l n="6257" xml:id="chapter-10-l-6257">waz ich hie wirbe und wes ich ger.'</l>
				<l n="6258" xml:id="chapter-10-l-6258">'ir hêrren alle, hoeret her:</l>
				<l n="6259" xml:id="chapter-10-l-6259">der künec mîn hêrre und sîne man!'</l>
				<l n="6260" xml:id="chapter-10-l-6260">sprach aber der wîse Tristan;</l>
				<l n="6261" xml:id="chapter-10-l-6261">'mîn hêr Môrolt, ir habet wâr,</l>
				<l n="6262" xml:id="chapter-10-l-6262">ich weiz ez unde erkennez gâr:</l>
				<l n="6263" xml:id="chapter-10-l-6263">al sî ez lasterbaere,</l>
				<l n="6264" xml:id="chapter-10-l-6264">ez ist iedoch ein maere,</l>
				<l n="6265" xml:id="chapter-10-l-6265">daz nieman undertreten mac.</l>
				<l n="6266" xml:id="chapter-10-l-6266">man hât den zins nu manegen tac</l>
				<l n="6267" xml:id="chapter-10-l-6267">von hinnen und von Engelant</l>
				<l n="6268" xml:id="chapter-10-l-6268">z' Îlanden âne reht gesant.</l>
				<l n="6269" xml:id="chapter-10-l-6269">dar zuo brach ez sich lange</l>
				<l n="6270" xml:id="chapter-10-l-6270">mit michelem getwange,</l>
				<l n="6271" xml:id="chapter-10-l-6271">mit manigem gewalte;</l>
				<l n="6272" xml:id="chapter-10-l-6272">wan man den landen valte</l>
				<l n="6273" xml:id="chapter-10-l-6273">beidiu bürge unde stete</l>
				<l n="6274" xml:id="chapter-10-l-6274">und in ouch an den liuten tete</l>
				<l n="6275" xml:id="chapter-10-l-6275">sô grôzen und sô manegen schaden,</l>
				<l n="6276" xml:id="chapter-10-l-6276">biz daz si wurden überladen</l>
				<l n="6277" xml:id="chapter-10-l-6277">mit gewalte und mit unrehte,</l>
				<l n="6278" xml:id="chapter-10-l-6278">unz daz die guoten knehte,</l>
				<l n="6279" xml:id="chapter-10-l-6279">die dannoch wâren genesen,</l>
				<l n="6280" xml:id="chapter-10-l-6280">die muosen undertaenic wesen</l>
				<l n="6281" xml:id="chapter-10-l-6281">alles des man in gebôt,</l>
				<l n="6282" xml:id="chapter-10-l-6282">durch daz si vorhten den tôt</l>
				<l n="6283" xml:id="chapter-10-l-6283">und enmohten, alse in was getân,</l>
				<l n="6284" xml:id="chapter-10-l-6284">die zît niht anders ane gegân.</l>
				<l n="6285" xml:id="chapter-10-l-6285">als ist daz michel unreht,</l>
				<l n="6286" xml:id="chapter-10-l-6286">als ir noch hiutes tages seht,</l>
				<l n="6287" xml:id="chapter-10-l-6287">an in begangen iemer sît</l>
				<l n="6288" xml:id="chapter-10-l-6288">und waere zwâre lange zît,</l>
				<l n="6289" xml:id="chapter-10-l-6289">daz sî der grôzen swacheit</l>
				<l n="6290" xml:id="chapter-10-l-6290">mit wîge haeten widerseit;</l>
				<l n="6291" xml:id="chapter-10-l-6291">wan sî sint sêre vür komen.</l>
				<l n="6292" xml:id="chapter-10-l-6292">diu lant diu habent zuo genomen</l>
				<l n="6293" xml:id="chapter-10-l-6293">an kunden unde an gesten,</l>
				<l n="6294" xml:id="chapter-10-l-6294">an steten unde an vesten,</l>
				<l n="6295" xml:id="chapter-10-l-6295">an guote und an den êren.</l>
				<l n="6296" xml:id="chapter-10-l-6296">man sol ez wider kêren,</l>
				<l n="6297" xml:id="chapter-10-l-6297">daz uns her verkêret ist,</l>
				<l n="6298" xml:id="chapter-10-l-6298">wan unser aller genist</l>
				<l n="6299" xml:id="chapter-10-l-6299">muoz sus hin an gewalte wesen.</l>
				<l n="6300" xml:id="chapter-10-l-6300">sul wir iemer genesen,</l>
				<l n="6301" xml:id="chapter-10-l-6301">daz müeze wir beherten</l>
				<l n="6302" xml:id="chapter-10-l-6302">mit wîge und mit herverten.</l>
				<l n="6303" xml:id="chapter-10-l-6303">unser dinc stât an den liuten wol.</l>
				<l n="6304" xml:id="chapter-10-l-6304">diu lant sint beidiu liute vol.</l>
				<l n="6305" xml:id="chapter-10-l-6305">man sol ez uns her wider geben,</l>
				<l n="6306" xml:id="chapter-10-l-6306">daz man uns allez unser leben</l>
				<l n="6307" xml:id="chapter-10-l-6307">mit gewalte hât genomen.</l>
				<l n="6308" xml:id="chapter-10-l-6308">wir suln dar selbe zuo z' in komen,</l>
				<l n="6309" xml:id="chapter-10-l-6309">swenne uns got schiereste lât.</l>
				<l n="6310" xml:id="chapter-10-l-6310">swaz man des unseren dâ hât,</l>
				<l n="6311" xml:id="chapter-10-l-6311">es sî lützel oder vil,</l>
				<l n="6312" xml:id="chapter-10-l-6312">der mînes willen volgen wil</l>
				<l n="6313" xml:id="chapter-10-l-6313">und mînes râtes dar an pflegen:</l>
				<l n="6314" xml:id="chapter-10-l-6314">man muoz ez uns her wider wegen</l>
				<l n="6315" xml:id="chapter-10-l-6315">unz an den jungesten rinc.</l>
				<l n="6316" xml:id="chapter-10-l-6316">ie noch möht unser messinc</l>
				<l n="6317" xml:id="chapter-10-l-6317">ze rôtem golde werden.</l>
				<l n="6318" xml:id="chapter-10-l-6318">ez ist vil ûf der erden</l>
				<l n="6319" xml:id="chapter-10-l-6319">vremeder dinge geschehen,</l>
				<l n="6320" xml:id="chapter-10-l-6320">der man sich minre hât versehen.</l>
				<l n="6321" xml:id="chapter-10-l-6321">und dirre hêrren edeliu kint,</l>
				<l n="6322" xml:id="chapter-10-l-6322">diu dâ ze schalken worden sint,</l>
				<l n="6323" xml:id="chapter-10-l-6323">diu möhten noch wol werden vrî,</l>
				<l n="6324" xml:id="chapter-10-l-6324">swie ungedâht es in doch sî.</l>
				<l n="6325" xml:id="chapter-10-l-6325">got sî, der mich noch des gewer!</l>
				<l n="6326" xml:id="chapter-10-l-6326">wan ich 's in sînem namen ger,</l>
				<l n="6327" xml:id="chapter-10-l-6327">daz ich noch mit mîn selbes hant</l>
				<l n="6328" xml:id="chapter-10-l-6328">den hervanen in Îlant</l>
				<l n="6329" xml:id="chapter-10-l-6329">mit disen lantgenôzen</l>
				<l n="6330" xml:id="chapter-10-l-6330">alsô müez ûf gestôzen,</l>
				<l n="6331" xml:id="chapter-10-l-6331">daz daz lant und diu erde</l>
				<l n="6332" xml:id="chapter-10-l-6332">von mir genidert werde!'</l>
				<l n="6333" xml:id="chapter-10-l-6333">Môrolt sprach aber: 'hêr Tristan,</l>
				<l n="6334" xml:id="chapter-10-l-6334">naemet ir iuch minre an</l>
				<l n="6335" xml:id="chapter-10-l-6335">dirre dinge und dirre maere,</l>
				<l n="6336" xml:id="chapter-10-l-6336">ich waene, ez iu guot waere.</l>
				<l n="6337" xml:id="chapter-10-l-6337">wan swaz hier under rede geschiht,</l>
				<l n="6338" xml:id="chapter-10-l-6338">wirn lâzen doch dar umbe niht,</l>
				<l n="6339" xml:id="chapter-10-l-6339">des wir ze rehte sulen hân.'</l>
				<l n="6340" xml:id="chapter-10-l-6340">hie mite gieng er vür Marken stân:</l>
				<l n="6341" xml:id="chapter-10-l-6341">'künec Marke' sprach er 'sprechet hie,</l>
				<l n="6342" xml:id="chapter-10-l-6342">lât hoeren ir und alle die,</l>
				<l n="6343" xml:id="chapter-10-l-6343">die hie ze gegenwürte sint</l>
				<l n="6344" xml:id="chapter-10-l-6344">mit mir ze redene umbe ir kint,</l>
				<l n="6345" xml:id="chapter-10-l-6345">bescheidet mich der maere baz.</l>
				<l n="6346" xml:id="chapter-10-l-6346">ist iuwer aller wille daz</l>
				<l n="6347" xml:id="chapter-10-l-6347">und lît ouch iuwer muot dar an,</l>
				<l n="6348" xml:id="chapter-10-l-6348">als iuwer voget hêr Tristan</l>
				<l n="6349" xml:id="chapter-10-l-6349">mit worten hie bescheiden hât?'</l>
				<l n="6350" xml:id="chapter-10-l-6350">'jâ hêrre, eist unser aller rât,</l>
				<l n="6351" xml:id="chapter-10-l-6351">unser wille und unser muot,</l>
				<l n="6352" xml:id="chapter-10-l-6352">swaz er gesprichet oder getuot.'</l>
				<l n="6353" xml:id="chapter-10-l-6353">Môrolt sprach aber: 'sô brechet ir</l>
				<l n="6354" xml:id="chapter-10-l-6354">mînem hêrren unde mir</l>
				<l n="6355" xml:id="chapter-10-l-6355">iuwer triuwe und iuwern eit</l>
				<l n="6356" xml:id="chapter-10-l-6356">und alle die sicherheit,</l>
				<l n="6357" xml:id="chapter-10-l-6357">diu under uns allen ie geschach.'</l>
				<l n="6358" xml:id="chapter-10-l-6358">der höfsche Tristan aber dô sprach:</l>
				<l n="6359" xml:id="chapter-10-l-6359">'nein hêrre, ir misseredet hier an.</l>
				<l n="6360" xml:id="chapter-10-l-6360">ez lûtet übele, swer dem man</l>
				<l n="6361" xml:id="chapter-10-l-6361">an sîne triuwe sprichet.</l>
				<l n="6362" xml:id="chapter-10-l-6362">ir aller keiner brichet</l>
				<l n="6363" xml:id="chapter-10-l-6363">weder triuwe noch eit.</l>
				<l n="6364" xml:id="chapter-10-l-6364">ein gelübede unde ein sicherheit</l>
				<l n="6365" xml:id="chapter-10-l-6365">wart wîlent under iu getân,</l>
				<l n="6366" xml:id="chapter-10-l-6366">die sol man ouch noch staete lân:</l>
				<l n="6367" xml:id="chapter-10-l-6367">daz s' alle jâr z' Îlanden</l>
				<l n="6368" xml:id="chapter-10-l-6368">mit guotem willen sanden</l>
				<l n="6369" xml:id="chapter-10-l-6369">von Curnewal und von Engelant</l>
				<l n="6370" xml:id="chapter-10-l-6370">den zins, der in dâ wart benant,</l>
				<l n="6371" xml:id="chapter-10-l-6371">oder aber si sazten sich ze wer</l>
				<l n="6372" xml:id="chapter-10-l-6372">mit einwîge oder mit lanther.</l>
				<l n="6373" xml:id="chapter-10-l-6373">sint s' iu der dinge noch bereit</l>
				<l n="6374" xml:id="chapter-10-l-6374">und loesent ir triuwe unde ir eit</l>
				<l n="6375" xml:id="chapter-10-l-6375">mit zinse oder aber mit vehte,</l>
				<l n="6376" xml:id="chapter-10-l-6376">sô tuont s' iu allez rehte.</l>
				<l n="6377" xml:id="chapter-10-l-6377">hêrre, hie zuo denket ir:</l>
				<l n="6378" xml:id="chapter-10-l-6378">berâtet iuch und saget mir,</l>
				<l n="6379" xml:id="chapter-10-l-6379">weder iu lieber sî getân.</l>
				<l n="6380" xml:id="chapter-10-l-6380">an swederz ir iuch wellet lân,</l>
				<l n="6381" xml:id="chapter-10-l-6381">an kampf oder aber an lantstrît,</l>
				<l n="6382" xml:id="chapter-10-l-6382">des sît ir nû und alle zît</l>
				<l n="6383" xml:id="chapter-10-l-6383">an uns gewis und ouch gewert.</l>
				<l n="6384" xml:id="chapter-10-l-6384">ez müezen doch sper unde swert</l>
				<l n="6385" xml:id="chapter-10-l-6385">under uns und iu bescheiden.</l>
				<l n="6386" xml:id="chapter-10-l-6386">nu kieset under den beiden</l>
				<l n="6387" xml:id="chapter-10-l-6387">ir einez unde saget uns daz.</l>
				<l n="6388" xml:id="chapter-10-l-6388">der zins enlîchet nû niht baz.'</l>
				<l n="6389" xml:id="chapter-10-l-6389">Môrolt sprach aber: 'hêr Tristan,</l>
				<l n="6390" xml:id="chapter-10-l-6390">hie bin ich schiere komen an.</l>
				<l n="6391" xml:id="chapter-10-l-6391">ich weiz wol, wederz ich dâ wil.</l>
				<l n="6392" xml:id="chapter-10-l-6392">mîn ist hie nû niht alse vil,</l>
				<l n="6393" xml:id="chapter-10-l-6393">daz ich ze lantstrîte</l>
				<l n="6394" xml:id="chapter-10-l-6394">iht gewerlîche rîte.</l>
				<l n="6395" xml:id="chapter-10-l-6395">ich vuor von lande über mer</l>
				<l n="6396" xml:id="chapter-10-l-6396">mit einem heinlîchen her</l>
				<l n="6397" xml:id="chapter-10-l-6397">und kam vil vridelîche</l>
				<l n="6398" xml:id="chapter-10-l-6398">her in disiu rîche,</l>
				<l n="6399" xml:id="chapter-10-l-6399">als ich ê mâles hân getân.</l>
				<l n="6400" xml:id="chapter-10-l-6400">ich wânde, ez sus niht solte ergân.</l>
				<l n="6401" xml:id="chapter-10-l-6401">in versach mich dirre geschiht</l>
				<l n="6402" xml:id="chapter-10-l-6402">an dise lanthêrren niht.</l>
				<l n="6403" xml:id="chapter-10-l-6403">ich wânde varn von hinnen</l>
				<l n="6404" xml:id="chapter-10-l-6404">mit rehte und ouch mit minnen.</l>
				<l n="6405" xml:id="chapter-10-l-6405">nû habet ir mir wîc vür geleit,</l>
				<l n="6406" xml:id="chapter-10-l-6406">dar zuo bin ich noch unbereit.'</l>
				<l n="6407" xml:id="chapter-10-l-6407">Tristan sprach: 'hêrre, ist iuwer muot</l>
				<l n="6408" xml:id="chapter-10-l-6408">ze einem lantstrîte guot,</l>
				<l n="6409" xml:id="chapter-10-l-6409">sô kêret umbe zehant,</l>
				<l n="6410" xml:id="chapter-10-l-6410">vart wider heim in iuwer lant,</l>
				<l n="6411" xml:id="chapter-10-l-6411">besendet iuwer ritterschaft,</l>
				<l n="6412" xml:id="chapter-10-l-6412">besamenet alle iuwer craft</l>
				<l n="6413" xml:id="chapter-10-l-6413">und kumet her wider und lât uns sehen,</l>
				<l n="6414" xml:id="chapter-10-l-6414">wie unde waz uns süle geschehen.</l>
				<l n="6415" xml:id="chapter-10-l-6415">und tuot ir des niht zwâre</l>
				<l n="6416" xml:id="chapter-10-l-6416">in disem halben jâre,</l>
				<l n="6417" xml:id="chapter-10-l-6417">sô nemet ir unser dâ z' iu war:</l>
				<l n="6418" xml:id="chapter-10-l-6418">sô komen wir sicherlîchen dar.</l>
				<l n="6419" xml:id="chapter-10-l-6419">man hât uns doch hie vor gezalt,</l>
				<l n="6420" xml:id="chapter-10-l-6420">gewalt hoere wider gewalt</l>
				<l n="6421" xml:id="chapter-10-l-6421">und craft wider crefte.</l>
				<l n="6422" xml:id="chapter-10-l-6422">sît man mit ritterschefte</l>
				<l n="6423" xml:id="chapter-10-l-6423">lant unde reht sol swachen,</l>
				<l n="6424" xml:id="chapter-10-l-6424">hêrren ze schalken machen</l>
				<l n="6425" xml:id="chapter-10-l-6425">und daz ein billîch wesen sol,</l>
				<l n="6426" xml:id="chapter-10-l-6426">sô getrûwen wir des gote wol,</l>
				<l n="6427" xml:id="chapter-10-l-6427">daz unser aller swacheit</l>
				<l n="6428" xml:id="chapter-10-l-6428">noch werde wider hin z' iu geleit.'</l>
				<l n="6429" xml:id="chapter-10-l-6429">'Got weiz' sprach Môrolt 'hêr Tristan,</l>
				<l n="6430" xml:id="chapter-10-l-6430">ich hoere vil wol, daz ein man,</l>
				<l n="6431" xml:id="chapter-10-l-6431">der nie ze solhem schalle kam</l>
				<l n="6432" xml:id="chapter-10-l-6432">noch dirre drô nie niht vernam,</l>
				<l n="6433" xml:id="chapter-10-l-6433">dem waeren disiu maere</l>
				<l n="6434" xml:id="chapter-10-l-6434">sorclîch und angestbaere.</l>
				<l n="6435" xml:id="chapter-10-l-6435">ich trûwe ir aber vil wol genesen.</l>
				<l n="6436" xml:id="chapter-10-l-6436">ich bin ouch dicker dâ gewesen,</l>
				<l n="6437" xml:id="chapter-10-l-6437">dâ schallen unde hôhvart</l>
				<l n="6438" xml:id="chapter-10-l-6438">mit solher rede getriben wart.</l>
				<l n="6439" xml:id="chapter-10-l-6439">ez ist wol der geloube mîn,</l>
				<l n="6440" xml:id="chapter-10-l-6440">Gurmûn welle âne sorge sîn</l>
				<l n="6441" xml:id="chapter-10-l-6441">umbe sîn liut und umbe sîn lant</l>
				<l n="6442" xml:id="chapter-10-l-6442">vor iuwerm vanen unde iuwer hant.</l>
				<l n="6443" xml:id="chapter-10-l-6443">ouch wirt dise übermüetekeit,</l>
				<l n="6444" xml:id="chapter-10-l-6444">man enbreche uns danne triuwe und eit,</l>
				<l n="6445" xml:id="chapter-10-l-6445">niemer gespart z' Îlanden.</l>
				<l n="6446" xml:id="chapter-10-l-6446">wir suln ez hie mit handen,</l>
				<l n="6447" xml:id="chapter-10-l-6447">wir zwêne under uns beiden</l>
				<l n="6448" xml:id="chapter-10-l-6448">in einem ringe scheiden,</l>
				<l n="6449" xml:id="chapter-10-l-6449">weder ir reht habet oder ich.'</l>
				<l n="6450" xml:id="chapter-10-l-6450">Tristan sprach aber: 'diz muoz ich</l>
				<l n="6451" xml:id="chapter-10-l-6451">mit gotes helfe erzeigen,</l>
				<l n="6452" xml:id="chapter-10-l-6452">und müeze den geveigen,</l>
				<l n="6453" xml:id="chapter-10-l-6453">der unreht under uns beiden habe!'</l>
				<l n="6454" xml:id="chapter-10-l-6454">sînen hantschuoch zôh er abe.</l>
				<l n="6455" xml:id="chapter-10-l-6455">er bôt in Môrolde dar.</l>
				<l n="6456" xml:id="chapter-10-l-6456">'ir hêrren' sprach er 'nemet war:</l>
				<l n="6457" xml:id="chapter-10-l-6457">der künec mîn hêrre und alle die,</l>
				<l n="6458" xml:id="chapter-10-l-6458">die hie sîn, die hoeren, wie</l>
				<l n="6459" xml:id="chapter-10-l-6459">ich disen kampf bespreche,</l>
				<l n="6460" xml:id="chapter-10-l-6460">daz ich daz reht niht breche.</l>
				<l n="6461" xml:id="chapter-10-l-6461">daz mîn hêr Môrolt, der hie stât,</l>
				<l n="6462" xml:id="chapter-10-l-6462">noch der in her gesendet hât,</l>
				<l n="6463" xml:id="chapter-10-l-6463">noch mit gewalt kein ander man</l>
				<l n="6464" xml:id="chapter-10-l-6464">zins ze rehte nie gewan</l>
				<l n="6465" xml:id="chapter-10-l-6465">ze Curnewal noch z' Engelant:</l>
				<l n="6466" xml:id="chapter-10-l-6466">daz wil ich mit mîner hant</l>
				<l n="6467" xml:id="chapter-10-l-6467">wâr machen und wârbaeren,</l>
				<l n="6468" xml:id="chapter-10-l-6468">got unde der werlt bewaeren</l>
				<l n="6469" xml:id="chapter-10-l-6469">ûf disen hêrren, der hie stât,</l>
				<l n="6470" xml:id="chapter-10-l-6470">der unz her gevrumet hât</l>
				<l n="6471" xml:id="chapter-10-l-6471">daz laster und daz ungemach,</l>
				<l n="6472" xml:id="chapter-10-l-6472">daz disen zwein landen ie geschach.'</l>
				<l n="6473" xml:id="chapter-10-l-6473">dâ rief an der stunde</l>
				<l n="6474" xml:id="chapter-10-l-6474">von herzen und von munde</l>
				<l n="6475" xml:id="chapter-10-l-6475">manec edeliu zunge hin ze gote,</l>
				<l n="6476" xml:id="chapter-10-l-6476">daz got mit sînem gebote</l>
				<l n="6477" xml:id="chapter-10-l-6477">bedaehte ir laster unde ir leit</l>
				<l n="6478" xml:id="chapter-10-l-6478">und lôste sî von schalcheit.</l>
				<l n="6479" xml:id="chapter-10-l-6479">swaz aber ir aller swaere</l>
				<l n="6480" xml:id="chapter-10-l-6480">von disem kampfe waere,</l>
				<l n="6481" xml:id="chapter-10-l-6481">daz gie Môrolde cleine</l>
				<l n="6482" xml:id="chapter-10-l-6482">ze herzen oder ze beine:</l>
				<l n="6483" xml:id="chapter-10-l-6483">er was vil unrekomen dâ van.</l>
				<l n="6484" xml:id="chapter-10-l-6484">der wol gestandene man</l>
				<l n="6485" xml:id="chapter-10-l-6485">der enleite ez niender nidere.</l>
				<l n="6486" xml:id="chapter-10-l-6486">er bôt ouch ime dâ widere</l>
				<l n="6487" xml:id="chapter-10-l-6487">des kampfes bewaerde</l>
				<l n="6488" xml:id="chapter-10-l-6488">mit herter gebaerde,</l>
				<l n="6489" xml:id="chapter-10-l-6489">mit fierer contenanze.</l>
				<l n="6490" xml:id="chapter-10-l-6490">in dûhte disiu schanze</l>
				<l n="6491" xml:id="chapter-10-l-6491">vil wol nâch sînem willen wesen.</l>
				<l n="6492" xml:id="chapter-10-l-6492">er trûte ir harte wol genesen.</l>
				<l n="6493" xml:id="chapter-10-l-6493">Nû diz gewisset was alsô,</l>
				<l n="6494" xml:id="chapter-10-l-6494">der kampf der wart den hêrren dô</l>
				<l n="6495" xml:id="chapter-10-l-6495">unz an den dritten tac gespart.</l>
				<l n="6496" xml:id="chapter-10-l-6496">nû daz der dritte tac dô wart,</l>
				<l n="6497" xml:id="chapter-10-l-6497">dô kam al diu lantschaft</l>
				<l n="6498" xml:id="chapter-10-l-6498">und volkes ein sô michel craft,</l>
				<l n="6499" xml:id="chapter-10-l-6499">daz der stat bî dem mer</l>
				<l n="6500" xml:id="chapter-10-l-6500">aller bevangen was mit her.</l>
				<l n="6501" xml:id="chapter-10-l-6501">Môrolt vuor wâfenen sich.</l>
				<l n="6502" xml:id="chapter-10-l-6502">mit des gewaefene wil ich</l>
				<l n="6503" xml:id="chapter-10-l-6503">noch mit sîner sterke</l>
				<l n="6504" xml:id="chapter-10-l-6504">mînes herzen merke</l>
				<l n="6505" xml:id="chapter-10-l-6505">noch mînes sinnes spitze sehe</l>
				<l n="6506" xml:id="chapter-10-l-6506">mit nâhe merkender spehe</l>
				<l n="6507" xml:id="chapter-10-l-6507">niht stumpfen noch lesten,</l>
				<l n="6508" xml:id="chapter-10-l-6508">sô dicke als er zem besten</l>
				<l n="6509" xml:id="chapter-10-l-6509">an rehter manheit ist gezalt.</l>
				<l n="6510" xml:id="chapter-10-l-6510">diu zal von ime ist manicvalt,</l>
				<l n="6511" xml:id="chapter-10-l-6511">daz er an muote, an groeze, an craft</l>
				<l n="6512" xml:id="chapter-10-l-6512">ze vollekomener ritterschaft</l>
				<l n="6513" xml:id="chapter-10-l-6513">daz lob in allen rîchen truoc.</l>
				<l n="6514" xml:id="chapter-10-l-6514">hie sî des lobes von ime genuoc.</l>
				<l n="6515" xml:id="chapter-10-l-6515">ich weiz wol, daz er kunde</l>
				<l n="6516" xml:id="chapter-10-l-6516">dô unde z' aller stunde</l>
				<l n="6517" xml:id="chapter-10-l-6517">ze kampfe und ouch ze vehte</l>
				<l n="6518" xml:id="chapter-10-l-6518">nâch ritteres rehte</l>
				<l n="6519" xml:id="chapter-10-l-6519">sînem lîbe vil wol mite gân.</l>
				<l n="6520" xml:id="chapter-10-l-6520">er haete es ê sô vil getân.</l>
				<l n="6521" xml:id="chapter-10-l-6521">Der guote künic Marke</l>
				<l n="6522" xml:id="chapter-10-l-6522">dem gie der kampf sô starke</l>
				<l n="6523" xml:id="chapter-10-l-6523">mit herzeleide an sînen lîp,</l>
				<l n="6524" xml:id="chapter-10-l-6524">daz nie kein herzelôsez wîp</l>
				<l n="6525" xml:id="chapter-10-l-6525">die nôt umbe einen man gewan.</l>
				<l n="6526" xml:id="chapter-10-l-6526">er enhaete keinen trôst dar an,</l>
				<l n="6527" xml:id="chapter-10-l-6527">ez enwaere Tristandes tôt,</l>
				<l n="6528" xml:id="chapter-10-l-6528">und haete gerne jene nôt</l>
				<l n="6529" xml:id="chapter-10-l-6529">iemer umbe den zins geliten,</l>
				<l n="6530" xml:id="chapter-10-l-6530">daz der kampf waere vermiten.</l>
				<l n="6531" xml:id="chapter-10-l-6531">nu ergieng ez aber allez baz</l>
				<l n="6532" xml:id="chapter-10-l-6532">umbe diz und umbe daz,</l>
				<l n="6533" xml:id="chapter-10-l-6533">umbe zins und umbe man.</l>
				<l n="6534" xml:id="chapter-10-l-6534">Der unversuohte Tristan</l>
				<l n="6535" xml:id="chapter-10-l-6535">ze nôtlîchen dingen</l>
				<l n="6536" xml:id="chapter-10-l-6536">der begunde ouch sich mit ringen</l>
				<l n="6537" xml:id="chapter-10-l-6537">warnen an der stunde,</l>
				<l n="6538" xml:id="chapter-10-l-6538">sô er allerbeste kunde.</l>
				<l n="6539" xml:id="chapter-10-l-6539">sînen lîp und sîniu bein</l>
				<l n="6540" xml:id="chapter-10-l-6540">diu bewârte er schone und wol in ein.</l>
				<l n="6541" xml:id="chapter-10-l-6541">dar über leite er edel werc,</l>
				<l n="6542" xml:id="chapter-10-l-6542">zwô hosen und einen halsperc,</l>
				<l n="6543" xml:id="chapter-10-l-6543">die wâren lieht unde wîz,</l>
				<l n="6544" xml:id="chapter-10-l-6544">als der meister sînen vlîz</l>
				<l n="6545" xml:id="chapter-10-l-6545">und alle sîne wîsheit</l>
				<l n="6546" xml:id="chapter-10-l-6546">an sî haete geleit.</l>
				<l n="6547" xml:id="chapter-10-l-6547">zwên edele sporen starke</l>
				<l n="6548" xml:id="chapter-10-l-6548">die spîen im sîn vriunt Marke</l>
				<l n="6549" xml:id="chapter-10-l-6549">und sîn getriuwer dienestman</l>
				<l n="6550" xml:id="chapter-10-l-6550">mit weinendem herzen an.</l>
				<l n="6551" xml:id="chapter-10-l-6551">sîne wâfenriemen er im bant</l>
				<l n="6552" xml:id="chapter-10-l-6552">alle mit sîn selbes hant.</l>
				<l n="6553" xml:id="chapter-10-l-6553">ein wâfenroc wart dar getragen,</l>
				<l n="6554" xml:id="chapter-10-l-6554">der was, alse ich hôrte sagen,</l>
				<l n="6555" xml:id="chapter-10-l-6555">mit drîhen in den spelten</l>
				<l n="6556" xml:id="chapter-10-l-6556">zen vuogen und zen velten,</l>
				<l n="6557" xml:id="chapter-10-l-6557">z' allen sînen enden</l>
				<l n="6558" xml:id="chapter-10-l-6558">mit vrouwînen henden</l>
				<l n="6559" xml:id="chapter-10-l-6559">in vremedem prîse bedâht</l>
				<l n="6560" xml:id="chapter-10-l-6560">und noch prîslîcher vollebrâht.</l>
				<l n="6561" xml:id="chapter-10-l-6561">hî! dô er den an sich genam,</l>
				<l n="6562" xml:id="chapter-10-l-6562">wie lustic und wie lobesam</l>
				<l n="6563" xml:id="chapter-10-l-6563">er dô dar inne waere,</l>
				<l n="6564" xml:id="chapter-10-l-6564">daz waere sagebaere!</l>
				<l n="6565" xml:id="chapter-10-l-6565">wan daz aber ichz niht lengen wil.</l>
				<l n="6566" xml:id="chapter-10-l-6566">der rede der würde alze vil,</l>
				<l n="6567" xml:id="chapter-10-l-6567">ob ich ez allez wolte</l>
				<l n="6568" xml:id="chapter-10-l-6568">ergründen, alse ich solte.</l>
				<l n="6569" xml:id="chapter-10-l-6569">und sult ir doch wol wizzen daz:</l>
				<l n="6570" xml:id="chapter-10-l-6570">der man gezam dem rocke baz</l>
				<l n="6571" xml:id="chapter-10-l-6571">und truog in lobes und êren an</l>
				<l n="6572" xml:id="chapter-10-l-6572">vil mêre danne der roc den man.</l>
				<l n="6573" xml:id="chapter-10-l-6573">swie guot, swie lobebaere</l>
				<l n="6574" xml:id="chapter-10-l-6574">der wâfenroc doch waere,</l>
				<l n="6575" xml:id="chapter-10-l-6575">er was doch sîner werdekeit,</l>
				<l n="6576" xml:id="chapter-10-l-6576">der in dô haete ane geleit,</l>
				<l n="6577" xml:id="chapter-10-l-6577">kûme unde kûmeclîche wert.</l>
				<l n="6578" xml:id="chapter-10-l-6578">dar über gurte im Marke ein swert,</l>
				<l n="6579" xml:id="chapter-10-l-6579">daz sîn leben und sîn herze was,</l>
				<l n="6580" xml:id="chapter-10-l-6580">von dem er allermeist genas</l>
				<l n="6581" xml:id="chapter-10-l-6581">vor Môrolde und ouch dicke sider.</l>
				<l n="6582" xml:id="chapter-10-l-6582">und wac daz alsô rehte nider</l>
				<l n="6583" xml:id="chapter-10-l-6583">und lac ûf sîner strâze</l>
				<l n="6584" xml:id="chapter-10-l-6584">in sô gevüeger mâze,</l>
				<l n="6585" xml:id="chapter-10-l-6585">daz ez noch ûf noch nider wac</l>
				<l n="6586" xml:id="chapter-10-l-6586">wan rehte, dâ sîn weide lac.</l>
				<l n="6587" xml:id="chapter-10-l-6587">ein helm wart ouch besendet dar,</l>
				<l n="6588" xml:id="chapter-10-l-6588">der was als ein cristalle var,</l>
				<l n="6589" xml:id="chapter-10-l-6589">lûter unde veste,</l>
				<l n="6590" xml:id="chapter-10-l-6590">der schoeneste unde der beste,</l>
				<l n="6591" xml:id="chapter-10-l-6591">den ie ritter ûf genam.</l>
				<l n="6592" xml:id="chapter-10-l-6592">ich waene ouch ie sô guoter kam</l>
				<l n="6593" xml:id="chapter-10-l-6593">inz lant ze Curnewâle.</l>
				<l n="6594" xml:id="chapter-10-l-6594">dar ûffe stuont diu strâle,</l>
				<l n="6595" xml:id="chapter-10-l-6595">der minnen wîsaginne,</l>
				<l n="6596" xml:id="chapter-10-l-6596">diu sît her mit der minne</l>
				<l n="6597" xml:id="chapter-10-l-6597">an ime vil wol bewaeret wart,</l>
				<l n="6598" xml:id="chapter-10-l-6598">swie lange ez würde dar gespart.</l>
				<l n="6599" xml:id="chapter-10-l-6599">den sazte im Marke ûf unde sprach:</l>
				<l n="6600" xml:id="chapter-10-l-6600">'â neve, daz ich dich ie gesach,</l>
				<l n="6601" xml:id="chapter-10-l-6601">daz wil ich gote vil tiure clagen.</l>
				<l n="6602" xml:id="chapter-10-l-6602">ich wil dem allem widersagen,</l>
				<l n="6603" xml:id="chapter-10-l-6603">des kein man ze vröuden giht,</l>
				<l n="6604" xml:id="chapter-10-l-6604">ist, daz mir leide an dir geschiht.'</l>
				<l n="6605" xml:id="chapter-10-l-6605">Ein schilt der wart ouch dar besant.</l>
				<l n="6606" xml:id="chapter-10-l-6606">an dem haete ein gevüegiu hant</l>
				<l n="6607" xml:id="chapter-10-l-6607">gewendet allen ir vlîz</l>
				<l n="6608" xml:id="chapter-10-l-6608">und was der niuwan silberwîz,</l>
				<l n="6609" xml:id="chapter-10-l-6609">durch daz er einbaere</l>
				<l n="6610" xml:id="chapter-10-l-6610">helm unde ringen waere.</l>
				<l n="6611" xml:id="chapter-10-l-6611">er was aber gebrûnieret,</l>
				<l n="6612" xml:id="chapter-10-l-6612">mit lûtere gezieret</l>
				<l n="6613" xml:id="chapter-10-l-6613">reht alse ein niuwe spiegelglas.</l>
				<l n="6614" xml:id="chapter-10-l-6614">ein eber dar ûf gesniten was</l>
				<l n="6615" xml:id="chapter-10-l-6615">vil meisterlîchen unde wol</l>
				<l n="6616" xml:id="chapter-10-l-6616">von swarzem zobel alsam ein kol.</l>
				<l n="6617" xml:id="chapter-10-l-6617">den leite im aber sîn oeheim an.</l>
				<l n="6618" xml:id="chapter-10-l-6618">der stuont dem keiserlîchem man</l>
				<l n="6619" xml:id="chapter-10-l-6619">und vuogete ime zer sîten</l>
				<l n="6620" xml:id="chapter-10-l-6620">dô unde z' allen zîten,</l>
				<l n="6621" xml:id="chapter-10-l-6621">als er dar gelîmet waere.</l>
				<l n="6622" xml:id="chapter-10-l-6622">nû daz der lobebaere,</l>
				<l n="6623" xml:id="chapter-10-l-6623">der genaeme kindesche man</l>
				<l n="6624" xml:id="chapter-10-l-6624">Tristan den schilt an sich gewan,</l>
				<l n="6625" xml:id="chapter-10-l-6625">nû lûhten disiu vier werc,</l>
				<l n="6626" xml:id="chapter-10-l-6626">helm unde halsperc,</l>
				<l n="6627" xml:id="chapter-10-l-6627">schilt unde hosen ein ander an</l>
				<l n="6628" xml:id="chapter-10-l-6628">sô schône, ob sî der wercman</l>
				<l n="6629" xml:id="chapter-10-l-6629">alle viere alsô haete ûf geleit,</l>
				<l n="6630" xml:id="chapter-10-l-6630">daz iegelîches schônheit</l>
				<l n="6631" xml:id="chapter-10-l-6631">dem andern schoene baere</l>
				<l n="6632" xml:id="chapter-10-l-6632">und sîn geschoenet waere,</l>
				<l n="6633" xml:id="chapter-10-l-6633">sone kunde ir aller vierer schîn</l>
				<l n="6634" xml:id="chapter-10-l-6634">ebenliehter niemer sîn.</l>
				<l n="6635" xml:id="chapter-10-l-6635">und aber daz niuwe wunder,</l>
				<l n="6636" xml:id="chapter-10-l-6636">daz dar inne und dar under</l>
				<l n="6637" xml:id="chapter-10-l-6637">ze schaden und ze sorgen</l>
				<l n="6638" xml:id="chapter-10-l-6638">den vînden was verborgen,</l>
				<l n="6639" xml:id="chapter-10-l-6639">haete aber daz dekeine craft</l>
				<l n="6640" xml:id="chapter-10-l-6640">wider dirre vremeden meisterschaft,</l>
				<l n="6641" xml:id="chapter-10-l-6641">diu ûzen an gebildet lac?</l>
				<l n="6642" xml:id="chapter-10-l-6642">ich weiz ez wârez alse den tac:</l>
				<l n="6643" xml:id="chapter-10-l-6643">swie sô der ûzer waere,</l>
				<l n="6644" xml:id="chapter-10-l-6644">der innere bildaere</l>
				<l n="6645" xml:id="chapter-10-l-6645">der was baz betihtet,</l>
				<l n="6646" xml:id="chapter-10-l-6646">bemeistert unde berihtet</l>
				<l n="6647" xml:id="chapter-10-l-6647">ze ritters figiure</l>
				<l n="6648" xml:id="chapter-10-l-6648">dan diu ûzere faitiure.</l>
				<l n="6649" xml:id="chapter-10-l-6649">daz werc daz was dar inne</l>
				<l n="6650" xml:id="chapter-10-l-6650">an geschepfede unde an sinne</l>
				<l n="6651" xml:id="chapter-10-l-6651">vil lobelîchen ûf geleit.</l>
				<l n="6652" xml:id="chapter-10-l-6652">des wercmannes wîsheit</l>
				<l n="6653" xml:id="chapter-10-l-6653">hî, wie wol diu dar an schein!</l>
				<l n="6654" xml:id="chapter-10-l-6654">sîn brust, sîn arme und sîniu bein</l>
				<l n="6655" xml:id="chapter-10-l-6655">diu wâren hêrlîch unde rîch,</l>
				<l n="6656" xml:id="chapter-10-l-6656">wol gestalt und edelîch.</l>
				<l n="6657" xml:id="chapter-10-l-6657">im stuont daz îsen dar obe</l>
				<l n="6658" xml:id="chapter-10-l-6658">wol und ze wunderlîchem lobe.</l>
				<l n="6659" xml:id="chapter-10-l-6659">sîn ors daz habete ein knappe dâ.</l>
				<l n="6660" xml:id="chapter-10-l-6660">in Spanjenlant noch anderswâ</l>
				<l n="6661" xml:id="chapter-10-l-6661">wart nie kein schoenerez erzogen.</l>
				<l n="6662" xml:id="chapter-10-l-6662">ezn was niender în gesmogen:</l>
				<l n="6663" xml:id="chapter-10-l-6663">ez was rîch und offen</l>
				<l n="6664" xml:id="chapter-10-l-6664">zer brust und zuo den goffen,</l>
				<l n="6665" xml:id="chapter-10-l-6665">starc ze beiden wenden,</l>
				<l n="6666" xml:id="chapter-10-l-6666">erwünschet z' allen enden.</l>
				<l n="6667" xml:id="chapter-10-l-6667">sîne vüeze und sîniu bein</l>
				<l n="6668" xml:id="chapter-10-l-6668">diu behielten ouch vil wol in ein</l>
				<l n="6669" xml:id="chapter-10-l-6669">al ir geschepfede unde ir reht.</l>
				<l n="6670" xml:id="chapter-10-l-6670">die vüeze sinewel, diu bein sleht,</l>
				<l n="6671" xml:id="chapter-10-l-6671">ûfrihtic alle viere</l>
				<l n="6672" xml:id="chapter-10-l-6672">als einem wilden tiere;</l>
				<l n="6673" xml:id="chapter-10-l-6673">ouch was ez kurzlîcher kust:</l>
				<l n="6674" xml:id="chapter-10-l-6674">hin vor dem satel und vor der brust</l>
				<l n="6675" xml:id="chapter-10-l-6675">dâ stuont ez alsô rehte wol,</l>
				<l n="6676" xml:id="chapter-10-l-6676">als ein ros iemer beste sol.</l>
				<l n="6677" xml:id="chapter-10-l-6677">dar ûffe ein wîziu decke lac,</l>
				<l n="6678" xml:id="chapter-10-l-6678">lieht unde lûter alse der tac,</l>
				<l n="6679" xml:id="chapter-10-l-6679">den andern ringen gelîch,</l>
				<l n="6680" xml:id="chapter-10-l-6680">und was diu lanc und alsô rîch,</l>
				<l n="6681" xml:id="chapter-10-l-6681">daz sî wol ebene nider gie</l>
				<l n="6682" xml:id="chapter-10-l-6682">dem orse vaste vür diu knie.</l>
				<l n="6683" xml:id="chapter-10-l-6683">Nû daz Tristan ze vehte</l>
				<l n="6684" xml:id="chapter-10-l-6684">nâch ritteres rehte</l>
				<l n="6685" xml:id="chapter-10-l-6685">nâch kampfes gewonheit</l>
				<l n="6686" xml:id="chapter-10-l-6686">wol und ze prîse was bereit,</l>
				<l n="6687" xml:id="chapter-10-l-6687">die dô wol kunden prîsen</l>
				<l n="6688" xml:id="chapter-10-l-6688">beidiu man und îsen,</l>
				<l n="6689" xml:id="chapter-10-l-6689">die kâmen alle samet dar an,</l>
				<l n="6690" xml:id="chapter-10-l-6690">daz beidiu, îsen unde man,</l>
				<l n="6691" xml:id="chapter-10-l-6691">geworhten schoener bilde nie.</l>
				<l n="6692" xml:id="chapter-10-l-6692">swie wol daz aber schîne hie,</l>
				<l n="6693" xml:id="chapter-10-l-6693">ez schein doch vil und verre baz,</l>
				<l n="6694" xml:id="chapter-10-l-6694">sît dô er ûf daz ors gesaz</l>
				<l n="6695" xml:id="chapter-10-l-6695">und sper ze handen genam,</l>
				<l n="6696" xml:id="chapter-10-l-6696">dô was daz bilde lussam,</l>
				<l n="6697" xml:id="chapter-10-l-6697">dô was der ritter lobelîch,</l>
				<l n="6698" xml:id="chapter-10-l-6698">ob dem satel und unden rîch.</l>
				<l n="6699" xml:id="chapter-10-l-6699">arme und ahsele beide</l>
				<l n="6700" xml:id="chapter-10-l-6700">die haeten breite weide.</l>
				<l n="6701" xml:id="chapter-10-l-6701">in den satel kunde er sich wol,</l>
				<l n="6702" xml:id="chapter-10-l-6702">dâ man den satel sitzen sol,</l>
				<l n="6703" xml:id="chapter-10-l-6703">gesetzen unde gevüegen.</l>
				<l n="6704" xml:id="chapter-10-l-6704">hin neben des orses büegen</l>
				<l n="6705" xml:id="chapter-10-l-6705">dâ swebeten sîniu schoeniu bein</l>
				<l n="6706" xml:id="chapter-10-l-6706">strac unde sleht alsam ein zein.</l>
				<l n="6707" xml:id="chapter-10-l-6707">dô stuont daz ors, dô stuont der man</l>
				<l n="6708" xml:id="chapter-10-l-6708">sô rehte wol ein ander an,</l>
				<l n="6709" xml:id="chapter-10-l-6709">als ob si waeren under in zwein</l>
				<l n="6710" xml:id="chapter-10-l-6710">mit ein ander unde in ein</l>
				<l n="6711" xml:id="chapter-10-l-6711">alsô gewahsen unde geborn.</l>
				<l n="6712" xml:id="chapter-10-l-6712">die gebaerde wâren ûz erkorn,</l>
				<l n="6713" xml:id="chapter-10-l-6713">staetelîch und staete,</l>
				<l n="6714" xml:id="chapter-10-l-6714">die Tristan z' orse haete.</l>
				<l n="6715" xml:id="chapter-10-l-6715">dar zuo swie wol gebaere</l>
				<l n="6716" xml:id="chapter-10-l-6716">gebaerdehalp er waere,</l>
				<l n="6717" xml:id="chapter-10-l-6717">sô was doch innerthalp der muot</l>
				<l n="6718" xml:id="chapter-10-l-6718">sô reine g' artet und sô guot,</l>
				<l n="6719" xml:id="chapter-10-l-6719">daz edeler muot und reiner art</l>
				<l n="6720" xml:id="chapter-10-l-6720">under helme nie bedecket wart.</l>
				<l n="6721" xml:id="chapter-10-l-6721">Sus was den kempfen beiden</l>
				<l n="6722" xml:id="chapter-10-l-6722">ein kampfstat bescheiden,</l>
				<l n="6723" xml:id="chapter-10-l-6723">ein cleiniu insel in dem mer,</l>
				<l n="6724" xml:id="chapter-10-l-6724">dem stade sô nâhe unde dem her,</l>
				<l n="6725" xml:id="chapter-10-l-6725">daz man dâ wol bereite sach,</l>
				<l n="6726" xml:id="chapter-10-l-6726">swaz in der insele geschach.</l>
				<l n="6727" xml:id="chapter-10-l-6727">und was ouch daz beredet dar an,</l>
				<l n="6728" xml:id="chapter-10-l-6728">daz âne dise zwêne man</l>
				<l n="6729" xml:id="chapter-10-l-6729">nieman dar în kaeme,</l>
				<l n="6730" xml:id="chapter-10-l-6730">biz der kampf ende naeme.</l>
				<l n="6731" xml:id="chapter-10-l-6731">daz wart ouch wol behalten.</l>
				<l n="6732" xml:id="chapter-10-l-6732">sus wurden dar geschalten</l>
				<l n="6733" xml:id="chapter-10-l-6733">den kempfen zwein zwei schiffelîn,</l>
				<l n="6734" xml:id="chapter-10-l-6734">der ietwederz mohte sîn,</l>
				<l n="6735" xml:id="chapter-10-l-6735">daz ez ein ors und einen man</l>
				<l n="6736" xml:id="chapter-10-l-6736">gewâfent wol trüege dan.</l>
				<l n="6737" xml:id="chapter-10-l-6737">nû disiu schif diu stuonden dâ.</l>
				<l n="6738" xml:id="chapter-10-l-6738">Môrolt zôch in ir einez sâ.</l>
				<l n="6739" xml:id="chapter-10-l-6739">daz ruoder nam er an die hant,</l>
				<l n="6740" xml:id="chapter-10-l-6740">er schiffete anderhalp an lant.</l>
				<l n="6741" xml:id="chapter-10-l-6741">und alse er ûz zem werde kam,</l>
				<l n="6742" xml:id="chapter-10-l-6742">sîn schiffelîn er iesâ nam,</l>
				<l n="6743" xml:id="chapter-10-l-6743">zuo dem stade hafte er daz.</l>
				<l n="6744" xml:id="chapter-10-l-6744">ûf sîn ors er balde saz,</l>
				<l n="6745" xml:id="chapter-10-l-6745">an sîne hant nam er sîn sper,</l>
				<l n="6746" xml:id="chapter-10-l-6746">al über den wert sô liez er her</l>
				<l n="6747" xml:id="chapter-10-l-6747">rîlîche gân punieren,</l>
				<l n="6748" xml:id="chapter-10-l-6748">hin unde her laisieren.</l>
				<l n="6749" xml:id="chapter-10-l-6749">und wâren sîn puneize</l>
				<l n="6750" xml:id="chapter-10-l-6750">in dem ernestcreize</l>
				<l n="6751" xml:id="chapter-10-l-6751">sô ringe und sô schimpfbaere,</l>
				<l n="6752" xml:id="chapter-10-l-6752">als ez ze schimpfe waere.</l>
				<l n="6753" xml:id="chapter-10-l-6753">Als Tristan ouch ze schiffe kam,</l>
				<l n="6754" xml:id="chapter-10-l-6754">sîn dinc dar în ze sich genam,</l>
				<l n="6755" xml:id="chapter-10-l-6755">beidiu sîn ors und ouch sîn sper.</l>
				<l n="6756" xml:id="chapter-10-l-6756">vorn in dem schiffe dâ stuont er.</l>
				<l n="6757" xml:id="chapter-10-l-6757">'künec' sprach er 'hêrre Marke,</l>
				<l n="6758" xml:id="chapter-10-l-6758">nune sorget niht ze starke</l>
				<l n="6759" xml:id="chapter-10-l-6759">umbe mînen lîp und umbe mîn leben.</l>
				<l n="6760" xml:id="chapter-10-l-6760">wir suln ez allez gote ergeben.</l>
				<l n="6761" xml:id="chapter-10-l-6761">unser angest hilfet hie zuo niht.</l>
				<l n="6762" xml:id="chapter-10-l-6762">waz obe uns lîhte baz geschiht,</l>
				<l n="6763" xml:id="chapter-10-l-6763">dan man uns habe ûf geleit?</l>
				<l n="6764" xml:id="chapter-10-l-6764">unser sige und unser saelekeit</l>
				<l n="6765" xml:id="chapter-10-l-6765">diu enstât an keiner ritterschaft</l>
				<l n="6766" xml:id="chapter-10-l-6766">wan an der einen gotes craft.</l>
				<l n="6767" xml:id="chapter-10-l-6767">lât alle vorvorhte wesen,</l>
				<l n="6768" xml:id="chapter-10-l-6768">wan ich mac harte wol genesen.</l>
				<l n="6769" xml:id="chapter-10-l-6769">mir ist ze disem dinge</l>
				<l n="6770" xml:id="chapter-10-l-6770">mîn gemüete harte ringe.</l>
				<l n="6771" xml:id="chapter-10-l-6771">als tuot ouch ir: gehabet iuch wol!</l>
				<l n="6772" xml:id="chapter-10-l-6772">ez ergât doch niuwan, alse ez sol.</l>
				<l n="6773" xml:id="chapter-10-l-6773">und aber swie sô mîn ding ergê,</l>
				<l n="6774" xml:id="chapter-10-l-6774">an swelhem ende sô 'z gestê,</l>
				<l n="6775" xml:id="chapter-10-l-6775">sô lât ir iuch doch hiute,</l>
				<l n="6776" xml:id="chapter-10-l-6776">iuwer lant und iuwer liute,</l>
				<l n="6777" xml:id="chapter-10-l-6777">an den ich mich verlâzen hân.</l>
				<l n="6778" xml:id="chapter-10-l-6778">got selbe, der mit mir sol gân</l>
				<l n="6779" xml:id="chapter-10-l-6779">ze ringe und ouch ze vehte,</l>
				<l n="6780" xml:id="chapter-10-l-6780">der bringe reht ze rehte!</l>
				<l n="6781" xml:id="chapter-10-l-6781">got muoz binamen mit mir gesigen</l>
				<l n="6782" xml:id="chapter-10-l-6782">oder mit mir sigelôs beligen.</l>
				<l n="6783" xml:id="chapter-10-l-6783">der walte es unde müeze es pflegen!'</l>
				<l n="6784" xml:id="chapter-10-l-6784">hie mite bôt er in sînen segen.</l>
				<l n="6785" xml:id="chapter-10-l-6785">sîn schiffelîn daz stiez er an</l>
				<l n="6786" xml:id="chapter-10-l-6786">und vuor in gotes namen dan.</l>
				<l n="6787" xml:id="chapter-10-l-6787">hie wart sîn lîp und ouch sîn leben</l>
				<l n="6788" xml:id="chapter-10-l-6788">von manegem munde gote ergeben.</l>
				<l n="6789" xml:id="chapter-10-l-6789">im wart von maneger edelen hant</l>
				<l n="6790" xml:id="chapter-10-l-6790">manec süeze segen nâch gesant.</l>
				<l n="6791" xml:id="chapter-10-l-6791">und alse er ûz ze stade gestiez,</l>
				<l n="6792" xml:id="chapter-10-l-6792">sîn schiffelîn er vliezen liez</l>
				<l n="6793" xml:id="chapter-10-l-6793">und saz ûf sîn ors iesâ.</l>
				<l n="6794" xml:id="chapter-10-l-6794">nu was ouch Môrolt iesâ dâ.</l>
				<l n="6795" xml:id="chapter-10-l-6795">'sag an' sprach er 'waz tiutet daz,</l>
				<l n="6796" xml:id="chapter-10-l-6796">durch welhen list und umbe waz</l>
				<l n="6797" xml:id="chapter-10-l-6797">hâstû daz schif lâzen gân?'</l>
				<l n="6798" xml:id="chapter-10-l-6798">'daz hân ich umbe daz getân:</l>
				<l n="6799" xml:id="chapter-10-l-6799">hie ist ein schif unde zwêne man,</l>
				<l n="6800" xml:id="chapter-10-l-6800">und enist ouch dâ kein zwîvel an,</l>
				<l n="6801" xml:id="chapter-10-l-6801">belîbent die niht beide hie,</l>
				<l n="6802" xml:id="chapter-10-l-6802">daz aber binamen ir einer ie</l>
				<l n="6803" xml:id="chapter-10-l-6803">ûf disem werde tôt beliget,</l>
				<l n="6804" xml:id="chapter-10-l-6804">sô hât ouch jener, der dâ gesiget,</l>
				<l n="6805" xml:id="chapter-10-l-6805">an disem einen genuoc,</l>
				<l n="6806" xml:id="chapter-10-l-6806">daz dich dâ her zem werde truoc.'</l>
				<l n="6807" xml:id="chapter-10-l-6807">Môrolt sprach aber: 'ich hoere wol,</l>
				<l n="6808" xml:id="chapter-10-l-6808">daz diz unwendic wesen sol,</l>
				<l n="6809" xml:id="chapter-10-l-6809">der kampf enmüeze vür sich gân.</l>
				<l n="6810" xml:id="chapter-10-l-6810">liezestû 'n noch understân</l>
				<l n="6811" xml:id="chapter-10-l-6811">und schiede wir mit minnen</l>
				<l n="6812" xml:id="chapter-10-l-6812">ûf solhe rede von hinnen,</l>
				<l n="6813" xml:id="chapter-10-l-6813">daz ich mîn zinsreht staete</l>
				<l n="6814" xml:id="chapter-10-l-6814">von disen zwein landen haete.</l>
				<l n="6815" xml:id="chapter-10-l-6815">daz diuhte mich dîn saelekeit.</l>
				<l n="6816" xml:id="chapter-10-l-6816">wan zwâre mir ist sêre leit,</l>
				<l n="6817" xml:id="chapter-10-l-6817">ist daz ich dich slâhen sol.</l>
				<l n="6818" xml:id="chapter-10-l-6818">mirn geviel nie ritter alsô wol,</l>
				<l n="6819" xml:id="chapter-10-l-6819">den ich mit ougen ie gesach.'</l>
				<l n="6820" xml:id="chapter-10-l-6820">der gemuote Tristan aber dô sprach:</l>
				<l n="6821" xml:id="chapter-10-l-6821">'der zins muoz vürder sîn getân,</l>
				<l n="6822" xml:id="chapter-10-l-6822">sol kein suone under uns ergân.'</l>
				<l n="6823" xml:id="chapter-10-l-6823">'entriuwen' sprach der ander dô</l>
				<l n="6824" xml:id="chapter-10-l-6824">'diu suone wirdet niht alsô.</l>
				<l n="6825" xml:id="chapter-10-l-6825">sus kome wir niht ze minnen.</l>
				<l n="6826" xml:id="chapter-10-l-6826">der zins muoz mit mir hinnen.'</l>
				<l n="6827" xml:id="chapter-10-l-6827">'sô trîbe wir' sprach Tristan</l>
				<l n="6828" xml:id="chapter-10-l-6828">'vil harte unnütziu teidinc an.</l>
				<l n="6829" xml:id="chapter-10-l-6829">Môrolt, sît daz du danne mîn</l>
				<l n="6830" xml:id="chapter-10-l-6830">ze slahene sô gewis wilt sîn,</l>
				<l n="6831" xml:id="chapter-10-l-6831">sô wer dich, wellestû genesen.</l>
				<l n="6832" xml:id="chapter-10-l-6832">hie enmac niht anders an gewesen.'</l>
				<l n="6833" xml:id="chapter-10-l-6833">Daz ors daz warf er umbe,</l>
				<l n="6834" xml:id="chapter-10-l-6834">er machte ûz einer crumbe</l>
				<l n="6835" xml:id="chapter-10-l-6835">eine rihtige slihte.</l>
				<l n="6836" xml:id="chapter-10-l-6836">er lie her gân enrihte</l>
				<l n="6837" xml:id="chapter-10-l-6837">mit aller sînes herzen ger</l>
				<l n="6838" xml:id="chapter-10-l-6838">mit gesenketem sper.</l>
				<l n="6839" xml:id="chapter-10-l-6839">mit vliegenden schenkelen,</l>
				<l n="6840" xml:id="chapter-10-l-6840">mit sporn und mit enkelen</l>
				<l n="6841" xml:id="chapter-10-l-6841">nam er daz ors zen sîten.</l>
				<l n="6842" xml:id="chapter-10-l-6842">wes mohte ouch jener dô bîten,</l>
				<l n="6843" xml:id="chapter-10-l-6843">dem ez umbe daz leben dô stuont?</l>
				<l n="6844" xml:id="chapter-10-l-6844">der tete reht als sî alle tuont,</l>
				<l n="6845" xml:id="chapter-10-l-6845">die ûf rehte manheit</l>
				<l n="6846" xml:id="chapter-10-l-6846">alle ir sinne hânt geleit:</l>
				<l n="6847" xml:id="chapter-10-l-6847">er nam ouch eine kêre</l>
				<l n="6848" xml:id="chapter-10-l-6848">nâch sînes herzen lêre</l>
				<l n="6849" xml:id="chapter-10-l-6849">wol balde hin und balder wider.</l>
				<l n="6850" xml:id="chapter-10-l-6850">sper warf er ûf und iesâ nider.</l>
				<l n="6851" xml:id="chapter-10-l-6851">sus kam er her gerüeret,</l>
				<l n="6852" xml:id="chapter-10-l-6852">als den der tiuvel vüeret.</l>
				<l n="6853" xml:id="chapter-10-l-6853">beidiu ros unde man</l>
				<l n="6854" xml:id="chapter-10-l-6854">kâmen Tristanden vliegende an</l>
				<l n="6855" xml:id="chapter-10-l-6855">noch balder danne ein smirlîn.</l>
				<l n="6856" xml:id="chapter-10-l-6856">als giric was ouch Tristan sîn.</l>
				<l n="6857" xml:id="chapter-10-l-6857">si kâmen mit gelîcher ger</l>
				<l n="6858" xml:id="chapter-10-l-6858">gelîche vliegende her,</l>
				<l n="6859" xml:id="chapter-10-l-6859">daz sî diu sper zestâchen,</l>
				<l n="6860" xml:id="chapter-10-l-6860">daz s' in den schilten brâchen</l>
				<l n="6861" xml:id="chapter-10-l-6861">wol ze tûsent stucken.</l>
				<l n="6862" xml:id="chapter-10-l-6862">dô gieng ez an ein zucken</l>
				<l n="6863" xml:id="chapter-10-l-6863">der swerte von den sîten.</l>
				<l n="6864" xml:id="chapter-10-l-6864">si giengen z' orse strîten.</l>
				<l n="6865" xml:id="chapter-10-l-6865">got selbe möhte ez gerne sehen.</l>
				<l n="6866" xml:id="chapter-10-l-6866">Nu hoere ich al die werlde jehen</l>
				<l n="6867" xml:id="chapter-10-l-6867">und stât ouch an dem maere,</l>
				<l n="6868" xml:id="chapter-10-l-6868">daz diz ein einwîc waere,</l>
				<l n="6869" xml:id="chapter-10-l-6869">und ist ir aller jehe dar an,</l>
				<l n="6870" xml:id="chapter-10-l-6870">hiene waeren niuwan zwêne man.</l>
				<l n="6871" xml:id="chapter-10-l-6871">ich prüeve ez aber an dirre zît,</l>
				<l n="6872" xml:id="chapter-10-l-6872">daz ez ein offener strît</l>
				<l n="6873" xml:id="chapter-10-l-6873">von zwein ganzen rotten was.</l>
				<l n="6874" xml:id="chapter-10-l-6874">swie ich doch daz nie gelas</l>
				<l n="6875" xml:id="chapter-10-l-6875">an Tristandes maere,</l>
				<l n="6876" xml:id="chapter-10-l-6876">ich mache ez doch wârbaere.</l>
				<l n="6877" xml:id="chapter-10-l-6877">Môrolt, als uns diu wârheit</l>
				<l n="6878" xml:id="chapter-10-l-6878">ie hât gesaget und hiute seit,</l>
				<l n="6879" xml:id="chapter-10-l-6879">der haete vier manne craft,</l>
				<l n="6880" xml:id="chapter-10-l-6880">diz was vier manne ritterschaft.</l>
				<l n="6881" xml:id="chapter-10-l-6881">daz was der strit in eine sît.</l>
				<l n="6882" xml:id="chapter-10-l-6882">sô was anderhalp der strît:</l>
				<l n="6883" xml:id="chapter-10-l-6883">daz eine got, daz ander reht,</l>
				<l n="6884" xml:id="chapter-10-l-6884">daz dritte was ir zweier kneht</l>
				<l n="6885" xml:id="chapter-10-l-6885">und ir gewaerer dienestman,</l>
				<l n="6886" xml:id="chapter-10-l-6886">der wol gewaere Tristan,</l>
				<l n="6887" xml:id="chapter-10-l-6887">daz vierde was willeger muot,</l>
				<l n="6888" xml:id="chapter-10-l-6888">der wunder in den noeten tuot.</l>
				<l n="6889" xml:id="chapter-10-l-6889">die viere und jene viere</l>
				<l n="6890" xml:id="chapter-10-l-6890">ûz den gebilde ich schiere</l>
				<l n="6891" xml:id="chapter-10-l-6891">zwô ganze rotte oder ahte man,</l>
				<l n="6892" xml:id="chapter-10-l-6892">als übel als ich doch bilden kan.</l>
				<l n="6893" xml:id="chapter-10-l-6893">E dûhte iuch, daz diz maere</l>
				<l n="6894" xml:id="chapter-10-l-6894">gâr ungevüege waere,</l>
				<l n="6895" xml:id="chapter-10-l-6895">daz ûf zwein orsen zwei her</l>
				<l n="6896" xml:id="chapter-10-l-6896">iemer möhten komen ze wer.</l>
				<l n="6897" xml:id="chapter-10-l-6897">nû habt ir 'z vür wâr vernomen,</l>
				<l n="6898" xml:id="chapter-10-l-6898">daz hie zesamene waeren komen</l>
				<l n="6899" xml:id="chapter-10-l-6899">under einem helme ieweder sît</l>
				<l n="6900" xml:id="chapter-10-l-6900">vier ritter oder vier ritter strît.</l>
				<l n="6901" xml:id="chapter-10-l-6901">die riten ouch zuo den zîten</l>
				<l n="6902" xml:id="chapter-10-l-6902">vaste ûf ein ander strîten.</l>
				<l n="6903" xml:id="chapter-10-l-6903">alsus kam ein geselleschaft,</l>
				<l n="6904" xml:id="chapter-10-l-6904">Môrolt mit vier manne craft,</l>
				<l n="6905" xml:id="chapter-10-l-6905">Tristanden alse ein dunre an.</l>
				<l n="6906" xml:id="chapter-10-l-6906">der veige vâlandes man</l>
				<l n="6907" xml:id="chapter-10-l-6907">der sluoc sô crefteclîche ûf in,</l>
				<l n="6908" xml:id="chapter-10-l-6908">daz er im craft unde sin</l>
				<l n="6909" xml:id="chapter-10-l-6909">vil nâch mit slegen haete benomen.</l>
				<l n="6910" xml:id="chapter-10-l-6910">waere ime der schilt ze staten niht komen,</l>
				<l n="6911" xml:id="chapter-10-l-6911">under dem er sich mit listen</l>
				<l n="6912" xml:id="chapter-10-l-6912">kunde schirmen unde vristen,</l>
				<l n="6913" xml:id="chapter-10-l-6913">weder helm noch halsperc</l>
				<l n="6914" xml:id="chapter-10-l-6914">noch kein sîn ander kampfwerc</l>
				<l n="6915" xml:id="chapter-10-l-6915">daz enhaete in dâ niht vür getragen,</l>
				<l n="6916" xml:id="chapter-10-l-6916">ern haete in durch die ringe erslagen.</l>
				<l n="6917" xml:id="chapter-10-l-6917">ern liez im nie die state geschehen,</l>
				<l n="6918" xml:id="chapter-10-l-6918">daz er vor slegen möhte ûf gesehen.</l>
				<l n="6919" xml:id="chapter-10-l-6919">sus gieng er in mit slegen an,</l>
				<l n="6920" xml:id="chapter-10-l-6920">biz er 'm mit slegen an gewan,</l>
				<l n="6921" xml:id="chapter-10-l-6921">daz Tristan von der slege nôt</l>
				<l n="6922" xml:id="chapter-10-l-6922">den schilt ze verre von im bôt</l>
				<l n="6923" xml:id="chapter-10-l-6923">unde den schirm ze hôhe truoc,</l>
				<l n="6924" xml:id="chapter-10-l-6924">biz er im durch daz diech sluoc</l>
				<l n="6925" xml:id="chapter-10-l-6925">einen alsô hezlîchen slac,</l>
				<l n="6926" xml:id="chapter-10-l-6926">der vil nâch hin zem tôde wac,</l>
				<l n="6927" xml:id="chapter-10-l-6927">daz ime daz vleisch und daz bein</l>
				<l n="6928" xml:id="chapter-10-l-6928">durch hosen und durch halsperc schein</l>
				<l n="6929" xml:id="chapter-10-l-6929">und daz daz bluot ûf schraete</l>
				<l n="6930" xml:id="chapter-10-l-6930">und after dem werde waete.</l>
				<l n="6931" xml:id="chapter-10-l-6931">'wie dô?' sprach Môrolt 'wiltu jehen?</l>
				<l n="6932" xml:id="chapter-10-l-6932">hier an mahtû wol selbe sehen,</l>
				<l n="6933" xml:id="chapter-10-l-6933">daz nieman unreht vüeren sol.</l>
				<l n="6934" xml:id="chapter-10-l-6934">dîn unreht schînet hier an wol.</l>
				<l n="6935" xml:id="chapter-10-l-6935">noch denke, wellestû genesen,</l>
				<l n="6936" xml:id="chapter-10-l-6936">in welher wîse ez müge gewesen;</l>
				<l n="6937" xml:id="chapter-10-l-6937">wan zwâre, Tristan, disiu nôt</l>
				<l n="6938" xml:id="chapter-10-l-6938">diu ist dîn endeclîcher tôt.</l>
				<l n="6939" xml:id="chapter-10-l-6939">ich eine enwende ez danne,</l>
				<l n="6940" xml:id="chapter-10-l-6940">von wîbe noch von manne</l>
				<l n="6941" xml:id="chapter-10-l-6941">sone wirdestû niemêr gesunt.</l>
				<l n="6942" xml:id="chapter-10-l-6942">du bist mit eime swerte wunt,</l>
				<l n="6943" xml:id="chapter-10-l-6943">daz toedic unde gelüppet ist.</l>
				<l n="6944" xml:id="chapter-10-l-6944">arzât noch arzâte list</l>
				<l n="6945" xml:id="chapter-10-l-6945">ernert dich niemer dirre nôt,</l>
				<l n="6946" xml:id="chapter-10-l-6946">ez entuo mîn swester eine, Îsôt,</l>
				<l n="6947" xml:id="chapter-10-l-6947">diu künegîn von Îlande.</l>
				<l n="6948" xml:id="chapter-10-l-6948">diu erkennet maneger hande</l>
				<l n="6949" xml:id="chapter-10-l-6949">wurze und aller crûte craft</l>
				<l n="6950" xml:id="chapter-10-l-6950">und arzâtlîche meisterschaft.</l>
				<l n="6951" xml:id="chapter-10-l-6951">diu kan eine disen list</l>
				<l n="6952" xml:id="chapter-10-l-6952">und anders nieman, der der ist.</l>
				<l n="6953" xml:id="chapter-10-l-6953">diun ner dich, dû bist ungenesen.</l>
				<l n="6954" xml:id="chapter-10-l-6954">wiltû mir noch gevolgic wesen</l>
				<l n="6955" xml:id="chapter-10-l-6955">und mir des zinses jehende sîn,</l>
				<l n="6956" xml:id="chapter-10-l-6956">mîn swester diu künigîn</l>
				<l n="6957" xml:id="chapter-10-l-6957">diu muoz dich selbe heilen</l>
				<l n="6958" xml:id="chapter-10-l-6958">und ich wil mit dir teilen</l>
				<l n="6959" xml:id="chapter-10-l-6959">geselleclîche, swaz ich hân,</l>
				<l n="6960" xml:id="chapter-10-l-6960">und wil dir nihtes abe gân,</l>
				<l n="6961" xml:id="chapter-10-l-6961">dâ dich dîn wille zuo getreit.'</l>
				<l n="6962" xml:id="chapter-10-l-6962">Tristan sprach: 'mîne wârheit</l>
				<l n="6963" xml:id="chapter-10-l-6963">und mîn êre die engibe ich</l>
				<l n="6964" xml:id="chapter-10-l-6964">durch dîne swester noch durch dich.</l>
				<l n="6965" xml:id="chapter-10-l-6965">ich hân in mîner vrîen hant</l>
				<l n="6966" xml:id="chapter-10-l-6966">dâ her gevuort zwei vrîiu lant,</l>
				<l n="6967" xml:id="chapter-10-l-6967">diu varnt ouch mit mir hinnen</l>
				<l n="6968" xml:id="chapter-10-l-6968">oder ich muoz ir gewinnen</l>
				<l n="6969" xml:id="chapter-10-l-6969">groezern schaden oder aber den tôt.</l>
				<l n="6970" xml:id="chapter-10-l-6970">ouch enbin ich noch ze solher nôt</l>
				<l n="6971" xml:id="chapter-10-l-6971">mit einer wunden niht getriben,</l>
				<l n="6972" xml:id="chapter-10-l-6972">daz ez allez hier an sî beliben.</l>
				<l n="6973" xml:id="chapter-10-l-6973">der kampf ist under uns beiden</l>
				<l n="6974" xml:id="chapter-10-l-6974">ie noch vil ungescheiden.</l>
				<l n="6975" xml:id="chapter-10-l-6975">der zins ist dîn tôt oder der mîn.</l>
				<l n="6976" xml:id="chapter-10-l-6976">hie enmac niht anders ane gesîn.'</l>
				<l n="6977" xml:id="chapter-10-l-6977">Hie mite ruorte er in aber an.</l>
				<l n="6978" xml:id="chapter-10-l-6978">nu sprichet daz vil lîhte ein man,</l>
				<l n="6979" xml:id="chapter-10-l-6979">ich selbe spriche ez ouch dar zuo:</l>
				<l n="6980" xml:id="chapter-10-l-6980">'got unde reht, wâ sint sî nuo,</l>
				<l n="6981" xml:id="chapter-10-l-6981">Tristandes strîtgesellen?</l>
				<l n="6982" xml:id="chapter-10-l-6982">ob s' im iht helfen wellen,</l>
				<l n="6983" xml:id="chapter-10-l-6983">des nimt mich michel wunder.</l>
				<l n="6984" xml:id="chapter-10-l-6984">si sûment sich hier under.</l>
				<l n="6985" xml:id="chapter-10-l-6985">ir rotte und ir geselleschaft</l>
				<l n="6986" xml:id="chapter-10-l-6986">diu ist sêre worden schadehaft.</l>
				<l n="6987" xml:id="chapter-10-l-6987">sine komen danne drâte,</l>
				<l n="6988" xml:id="chapter-10-l-6988">sô koment s' al ze spâte.</l>
				<l n="6989" xml:id="chapter-10-l-6989">von diu sô komen schiere!</l>
				<l n="6990" xml:id="chapter-10-l-6990">hie rîtent zwêne an viere</l>
				<l n="6991" xml:id="chapter-10-l-6991">und strîtent niuwan umbe ir leben.</l>
				<l n="6992" xml:id="chapter-10-l-6992">daz selbe deist ouch sêre ergeben</l>
				<l n="6993" xml:id="chapter-10-l-6993">an zwîvel unde an untrôst.</l>
				<l n="6994" xml:id="chapter-10-l-6994">suln s' iemer werden erlôst,</l>
				<l n="6995" xml:id="chapter-10-l-6995">daz muoz vil kurzlîche sîn!' E</l>
				<l n="6996" xml:id="chapter-10-l-6996">got unde reht diu riten dô în</l>
				<l n="6997" xml:id="chapter-10-l-6997">mit rehtem urteile,</l>
				<l n="6998" xml:id="chapter-10-l-6998">ir rotte ze heile,</l>
				<l n="6999" xml:id="chapter-10-l-6999">ir vînden ze valle.</l>
				<l n="7000" xml:id="chapter-10-l-7000">hie begunden sî sich alle</l>
				<l n="7001" xml:id="chapter-10-l-7001">gelîche rottieren:</l>
				<l n="7002" xml:id="chapter-10-l-7002">viere wider vieren.</l>
				<l n="7003" xml:id="chapter-10-l-7003">alsus reit schar wider schar.</l>
				<l n="7004" xml:id="chapter-10-l-7004">und Tristan, alse er wart gewar</l>
				<l n="7005" xml:id="chapter-10-l-7005">der sînen strîtgesellen,</l>
				<l n="7006" xml:id="chapter-10-l-7006">dô wuohs im muot und ellen.</l>
				<l n="7007" xml:id="chapter-10-l-7007">im brâhte sîn geselleschaft</l>
				<l n="7008" xml:id="chapter-10-l-7008">beidiu herze unde craft.</l>
				<l n="7009" xml:id="chapter-10-l-7009">daz ors er mit den sporn nam.</l>
				<l n="7010" xml:id="chapter-10-l-7010">sô sêre er her gerüeret kam,</l>
				<l n="7011" xml:id="chapter-10-l-7011">daz er nâch sîner gelust</l>
				<l n="7012" xml:id="chapter-10-l-7012">hurtende mit des orses brust</l>
				<l n="7013" xml:id="chapter-10-l-7013">den vînt sô sêre erschalte,</l>
				<l n="7014" xml:id="chapter-10-l-7014">daz er 'n zer erden valte</l>
				<l n="7015" xml:id="chapter-10-l-7015">mit orse mit alle.</l>
				<l n="7016" xml:id="chapter-10-l-7016">und alse er von dem valle</l>
				<l n="7017" xml:id="chapter-10-l-7017">ein lützel sich erholte</l>
				<l n="7018" xml:id="chapter-10-l-7018">und wider zem orse wolte,</l>
				<l n="7019" xml:id="chapter-10-l-7019">nû was ouch Tristan iesâ dâ.</l>
				<l n="7020" xml:id="chapter-10-l-7020">den helm den sluog er ime iesâ,</l>
				<l n="7021" xml:id="chapter-10-l-7021">dar er waete al dort hin dan.</l>
				<l n="7022" xml:id="chapter-10-l-7022">hie mite sô lief in Môrolt an.</l>
				<l n="7023" xml:id="chapter-10-l-7023">durch die covertiure er sluoc</l>
				<l n="7024" xml:id="chapter-10-l-7024">Tristandes orse abe den buoc,</l>
				<l n="7025" xml:id="chapter-10-l-7025">daz ez under ime dar nider gesaz,</l>
				<l n="7026" xml:id="chapter-10-l-7026">und er tete weder wirs noch baz,</l>
				<l n="7027" xml:id="chapter-10-l-7027">wan sprang et anderhalp dervan.</l>
				<l n="7028" xml:id="chapter-10-l-7028">Môrolt der listege man</l>
				<l n="7029" xml:id="chapter-10-l-7029">den schilt ze rucke er kêrte,</l>
				<l n="7030" xml:id="chapter-10-l-7030">als in sîn witze lêrte.</l>
				<l n="7031" xml:id="chapter-10-l-7031">mit der hant sô greif er nider,</l>
				<l n="7032" xml:id="chapter-10-l-7032">den helm den nam er aber wider.</l>
				<l n="7033" xml:id="chapter-10-l-7033">er haete in sîner wîsheit</l>
				<l n="7034" xml:id="chapter-10-l-7034">alsô gedâht und ûf geleit,</l>
				<l n="7035" xml:id="chapter-10-l-7035">sô er wider z' orse kaeme,</l>
				<l n="7036" xml:id="chapter-10-l-7036">daz er den helm ûf naeme</l>
				<l n="7037" xml:id="chapter-10-l-7037">und rite aber Tristanden an.</l>
				<l n="7038" xml:id="chapter-10-l-7038">nû er den helm ze sich gewan</l>
				<l n="7039" xml:id="chapter-10-l-7039">und hin zem orse gâhete</l>
				<l n="7040" xml:id="chapter-10-l-7040">und dem alsô genâhete,</l>
				<l n="7041" xml:id="chapter-10-l-7041">daz er die hant zem brîtel liez</l>
				<l n="7042" xml:id="chapter-10-l-7042">und den linken vuoz gestiez</l>
				<l n="7043" xml:id="chapter-10-l-7043">wol vaste in den stegereif</l>
				<l n="7044" xml:id="chapter-10-l-7044">und mit der hant den satel ergreif,</l>
				<l n="7045" xml:id="chapter-10-l-7045">nu haete in ouch Tristan erzogen.</l>
				<l n="7046" xml:id="chapter-10-l-7046">er sluoc im ûf dem satelbogen</l>
				<l n="7047" xml:id="chapter-10-l-7047">daz swert und ouch die zeswen hant,</l>
				<l n="7048" xml:id="chapter-10-l-7048">daz si beidiu vielen ûf den sant</l>
				<l n="7049" xml:id="chapter-10-l-7049">mit ringen mit alle.</l>
				<l n="7050" xml:id="chapter-10-l-7050">und under disem valle</l>
				<l n="7051" xml:id="chapter-10-l-7051">gab er im aber einen slac</l>
				<l n="7052" xml:id="chapter-10-l-7052">reht obene, dâ diu kuppe lac,</l>
				<l n="7053" xml:id="chapter-10-l-7053">und truoc ouch der sô sêre nider,</l>
				<l n="7054" xml:id="chapter-10-l-7054">dô er daz wâfen zucte wider,</l>
				<l n="7055" xml:id="chapter-10-l-7055">daz von dem selben zucke</l>
				<l n="7056" xml:id="chapter-10-l-7056">des swertes ein stucke</l>
				<l n="7057" xml:id="chapter-10-l-7057">in sîner hirneschal beleip,</l>
				<l n="7058" xml:id="chapter-10-l-7058">daz ouch Tristanden sider treip</l>
				<l n="7059" xml:id="chapter-10-l-7059">ze sorgen und ze grôzer nôt:</l>
				<l n="7060" xml:id="chapter-10-l-7060">ez haete in nâch brâht ûf den tôt.</l>
				<l n="7061" xml:id="chapter-10-l-7061">Môrolt, daz trôstelôse her,</l>
				<l n="7062" xml:id="chapter-10-l-7062">do er âne craft und âne wer</l>
				<l n="7063" xml:id="chapter-10-l-7063">sô sêre türmelende gie</l>
				<l n="7064" xml:id="chapter-10-l-7064">und sich an den val verlie,</l>
				<l n="7065" xml:id="chapter-10-l-7065">'wie dô, wie dô?' sprach Tristan</l>
				<l n="7066" xml:id="chapter-10-l-7066">'sô dir got, Môrolt, sag an,</l>
				<l n="7067" xml:id="chapter-10-l-7067">ist dir dirre maere iht kunt?</l>
				<l n="7068" xml:id="chapter-10-l-7068">mich dunket, dû sîst sêre wunt.</l>
				<l n="7069" xml:id="chapter-10-l-7069">ich waene, dîn dinc übele stê.</l>
				<l n="7070" xml:id="chapter-10-l-7070">swie ez mîner wunden ergê,</l>
				<l n="7071" xml:id="chapter-10-l-7071">dir waere guoter wurze nôt.</l>
				<l n="7072" xml:id="chapter-10-l-7072">swaz sô dîn swester Îsôt</l>
				<l n="7073" xml:id="chapter-10-l-7073">von erzenîe hât gelesen,</l>
				<l n="7074" xml:id="chapter-10-l-7074">des wirt dir nôt, wiltû genesen.</l>
				<l n="7075" xml:id="chapter-10-l-7075">der rehte und der gewaere got</l>
				<l n="7076" xml:id="chapter-10-l-7076">und gotes waerlîch gebot</l>
				<l n="7077" xml:id="chapter-10-l-7077">die habent dîn unreht wol bedâht</l>
				<l n="7078" xml:id="chapter-10-l-7078">und reht an mir ze rehte brâht.</l>
				<l n="7079" xml:id="chapter-10-l-7079">der müeze mîn ouch vürbaz pflegen!</l>
				<l n="7080" xml:id="chapter-10-l-7080">disiu hôhvart diu ist gelegen!'</l>
				<l n="7081" xml:id="chapter-10-l-7081">hie mite trat er im nâher baz.</l>
				<l n="7082" xml:id="chapter-10-l-7082">daz swert daz nam er und gab daz</l>
				<l n="7083" xml:id="chapter-10-l-7083">ze beiden sînen handen.</l>
				<l n="7084" xml:id="chapter-10-l-7084">er sluoc sînem anden</l>
				<l n="7085" xml:id="chapter-10-l-7085">daz houbet mit der cuppen abe.</l>
				<l n="7086" xml:id="chapter-10-l-7086">Sus kêrte er wider zuo der habe,</l>
				<l n="7087" xml:id="chapter-10-l-7087">dâ er Môroldes schif dâ vant.</l>
				<l n="7088" xml:id="chapter-10-l-7088">dâ saz er în und vuor zehant</l>
				<l n="7089" xml:id="chapter-10-l-7089">gein dem stade und gein dem her.</l>
				<l n="7090" xml:id="chapter-10-l-7090">aldâ gehôrte er bî dem mer</l>
				<l n="7091" xml:id="chapter-10-l-7091">grôze vröude und grôze clage,</l>
				<l n="7092" xml:id="chapter-10-l-7092">vröude unde clage, als ich iu sage.</l>
				<l n="7093" xml:id="chapter-10-l-7093">der saelde an sîner sige lac,</l>
				<l n="7094" xml:id="chapter-10-l-7094">den was ein saeleclîcher tac</l>
				<l n="7095" xml:id="chapter-10-l-7095">und michel vröude erstanden.</l>
				<l n="7096" xml:id="chapter-10-l-7096">si slageten mit handen,</l>
				<l n="7097" xml:id="chapter-10-l-7097">si lobeten got mit munde,</l>
				<l n="7098" xml:id="chapter-10-l-7098">si sungen an der stunde</l>
				<l n="7099" xml:id="chapter-10-l-7099">ze himele michel sigeliet.</l>
				<l n="7100" xml:id="chapter-10-l-7100">so was ez aber der vremeden diet,</l>
				<l n="7101" xml:id="chapter-10-l-7101">den leiden gesten von Îlant,</l>
				<l n="7102" xml:id="chapter-10-l-7102">die dar wâren gesant,</l>
				<l n="7103" xml:id="chapter-10-l-7103">ze michelem leide ertaget.</l>
				<l n="7104" xml:id="chapter-10-l-7104">von den wart als vil geclaget,</l>
				<l n="7105" xml:id="chapter-10-l-7105">als von disen gesungen.</l>
				<l n="7106" xml:id="chapter-10-l-7106">si wunden unde twungen</l>
				<l n="7107" xml:id="chapter-10-l-7107">ir jâmer under ir henden.</l>
				<l n="7108" xml:id="chapter-10-l-7108">die jâmerigen ellenden,</l>
				<l n="7109" xml:id="chapter-10-l-7109">die clagenden Îlandaere,</l>
				<l n="7110" xml:id="chapter-10-l-7110">die wîle si in ir swaere</l>
				<l n="7111" xml:id="chapter-10-l-7111">ze schiffen wolten gâhen,</l>
				<l n="7112" xml:id="chapter-10-l-7112">Tristan begunde in nâhen</l>
				<l n="7113" xml:id="chapter-10-l-7113">und an dem stade bekam er in.</l>
				<l n="7114" xml:id="chapter-10-l-7114">'ir hêrren' sprach er 'kêret hin,</l>
				<l n="7115" xml:id="chapter-10-l-7115">enpfâhet jenez zinsreht,</l>
				<l n="7116" xml:id="chapter-10-l-7116">daz ir dort ûf dem werde seht,</l>
				<l n="7117" xml:id="chapter-10-l-7117">und bringet iuwerm hêrren heim</l>
				<l n="7118" xml:id="chapter-10-l-7118">und saget im, daz mîn oeheim</l>
				<l n="7119" xml:id="chapter-10-l-7119">der künic Marke und sîniu lant</l>
				<l n="7120" xml:id="chapter-10-l-7120">diu senden ime den prîsant</l>
				<l n="7121" xml:id="chapter-10-l-7121">unde enbieten ime dâ bî:</l>
				<l n="7122" xml:id="chapter-10-l-7122">swenne ez an sînem willen sî,</l>
				<l n="7123" xml:id="chapter-10-l-7123">daz er 's geruoche unde ger,</l>
				<l n="7124" xml:id="chapter-10-l-7124">daz er sîne boten her</l>
				<l n="7125" xml:id="chapter-10-l-7125">nâch solhem zinse sende,</l>
				<l n="7126" xml:id="chapter-10-l-7126">wir enlâzen s' îtelhende</l>
				<l n="7127" xml:id="chapter-10-l-7127">niemer wider gekêren.</l>
				<l n="7128" xml:id="chapter-10-l-7128">mit sus getânen êren</l>
				<l n="7129" xml:id="chapter-10-l-7129">sende wir s' im hinnen,</l>
				<l n="7130" xml:id="chapter-10-l-7130">swie kûme wir 'z gewinnen.'</l>
				<l n="7131" xml:id="chapter-10-l-7131">und swaz hier under rede ergie,</l>
				<l n="7132" xml:id="chapter-10-l-7132">mit dem schilte dacte er ie</l>
				<l n="7133" xml:id="chapter-10-l-7133">daz bluot und die wunden</l>
				<l n="7134" xml:id="chapter-10-l-7134">vor den unkunden</l>
				<l n="7135" xml:id="chapter-10-l-7135">und ernerte in ouch daz selbe sider.</l>
				<l n="7136" xml:id="chapter-10-l-7136">wan jene die kâmen alsô wider,</l>
				<l n="7137" xml:id="chapter-10-l-7137">daz ez ir keiner nie bevant.</l>
				<l n="7138" xml:id="chapter-10-l-7138">wan si schieden dan zehant</l>
				<l n="7139" xml:id="chapter-10-l-7139">und vuoren hin zem werde sâ</l>
				<l n="7140" xml:id="chapter-10-l-7140">und vunden vür ir hêrren dâ</l>
				<l n="7141" xml:id="chapter-10-l-7141">einen zestucketen man.</l>
				<l n="7142" xml:id="chapter-10-l-7142">den selben vuorten s' ouch von dan.</l>
				<l n="7143" xml:id="chapter-10-l-7143">Nu sî ze lande kâmen,</l>
				<l n="7144" xml:id="chapter-10-l-7144">ze handen si nâmen</l>
				<l n="7145" xml:id="chapter-10-l-7145">den jaemerlîchen prîsant,</l>
				<l n="7146" xml:id="chapter-10-l-7146">der bî in dar was gesant.</l>
				<l n="7147" xml:id="chapter-10-l-7147">diu stucke meine ich elliu driu.</l>
				<l n="7148" xml:id="chapter-10-l-7148">zesamene leiten si diu,</l>
				<l n="7149" xml:id="chapter-10-l-7149">daz ieman iht dâ von verlür.</l>
				<l n="7150" xml:id="chapter-10-l-7150">ir hêrren truogen sî si vür</l>
				<l n="7151" xml:id="chapter-10-l-7151">und seiten ime, als ich ê las,</l>
				<l n="7152" xml:id="chapter-10-l-7152">vil rehte als ime enboten was.</l>
				<l n="7153" xml:id="chapter-10-l-7153">ich waene und versihe mich wol,</l>
				<l n="7154" xml:id="chapter-10-l-7154">des ich mich wol versehen sol:</l>
				<l n="7155" xml:id="chapter-10-l-7155">der künec Gurmûn Gemuotheit</l>
				<l n="7156" xml:id="chapter-10-l-7156">der haete unmuot und michel leit</l>
				<l n="7157" xml:id="chapter-10-l-7157">und gieng in ouch des nôt an.</l>
				<l n="7158" xml:id="chapter-10-l-7158">er verlôs an disem einen man</l>
				<l n="7159" xml:id="chapter-10-l-7159">herze unde muot, trôst unde craft</l>
				<l n="7160" xml:id="chapter-10-l-7160">und maneges mannes ritterschaft.</l>
				<l n="7161" xml:id="chapter-10-l-7161">diu schîbe, diu sîn êre truoc,</l>
				<l n="7162" xml:id="chapter-10-l-7162">die Môrolt vrîlîche sluoc</l>
				<l n="7163" xml:id="chapter-10-l-7163">in den bîlanden allen,</l>
				<l n="7164" xml:id="chapter-10-l-7164">diu was dô nider gevallen.</l>
				<l n="7165" xml:id="chapter-10-l-7165">diu künigîn sîn swester,</l>
				<l n="7166" xml:id="chapter-10-l-7166">der leit was aber noch vester,</l>
				<l n="7167" xml:id="chapter-10-l-7167">ir jâmer unde ir clagenôt.</l>
				<l n="7168" xml:id="chapter-10-l-7168">sî unde ir tohter Îsôt</l>
				<l n="7169" xml:id="chapter-10-l-7169">die quelten manege wîs ir lîp,</l>
				<l n="7170" xml:id="chapter-10-l-7170">als ir wol wizzet, daz diu wîp</l>
				<l n="7171" xml:id="chapter-10-l-7171">vil nâhe gênde clage hânt,</l>
				<l n="7172" xml:id="chapter-10-l-7172">dâ in diu leit ze herzen gânt.</l>
				<l n="7173" xml:id="chapter-10-l-7173">si sâhen disen tôten man</l>
				<l n="7174" xml:id="chapter-10-l-7174">durch niht niwan durch jâmer an,</l>
				<l n="7175" xml:id="chapter-10-l-7175">durch daz ir herzeswaere</l>
				<l n="7176" xml:id="chapter-10-l-7176">al deste groezer waere.</l>
				<l n="7177" xml:id="chapter-10-l-7177">daz houbet kusten s' und die hant,</l>
				<l n="7178" xml:id="chapter-10-l-7178">diu in liute unde lant</l>
				<l n="7179" xml:id="chapter-10-l-7179">haete gemachet undertân,</l>
				<l n="7180" xml:id="chapter-10-l-7180">als ich hie vor gesaget hân.</l>
				<l n="7181" xml:id="chapter-10-l-7181">des houbetes wunden</l>
				<l n="7182" xml:id="chapter-10-l-7182">besâhen s' oben und unden</l>
				<l n="7183" xml:id="chapter-10-l-7183">ange unde jaemerlîche.</l>
				<l n="7184" xml:id="chapter-10-l-7184">nû ersach diu sinnerîche,</l>
				<l n="7185" xml:id="chapter-10-l-7185">diu wîse küniginne</l>
				<l n="7186" xml:id="chapter-10-l-7186">die scharten dar inne.</l>
				<l n="7187" xml:id="chapter-10-l-7187">si besante ein cleinez zengelîn;</l>
				<l n="7188" xml:id="chapter-10-l-7188">dâ mite sô reichte sî dar în</l>
				<l n="7189" xml:id="chapter-10-l-7189">unde gewan die scharten dan.</l>
				<l n="7190" xml:id="chapter-10-l-7190">sî unde ir tohter sâhen s' an</l>
				<l n="7191" xml:id="chapter-10-l-7191">mit jâmer und mit leide</l>
				<l n="7192" xml:id="chapter-10-l-7192">und nâmen sî dô beide</l>
				<l n="7193" xml:id="chapter-10-l-7193">und leiten sî in einen schrîn,</l>
				<l n="7194" xml:id="chapter-10-l-7194">dâ sît daz selbe stuckelîn</l>
				<l n="7195" xml:id="chapter-10-l-7195">Tristanden brâhte ze nôt.</l>
				<l n="7196" xml:id="chapter-10-l-7196">Nû hêrre Môrolt der ist tôt.</l>
				<l n="7197" xml:id="chapter-10-l-7197">tribe ich nu michel maere</l>
				<l n="7198" xml:id="chapter-10-l-7198">von ir aller swaere</l>
				<l n="7199" xml:id="chapter-10-l-7199">und von ir clage, waz hülfe daz?</l>
				<l n="7200" xml:id="chapter-10-l-7200">uns waere nihtes deste baz.</l>
				<l n="7201" xml:id="chapter-10-l-7201">wer möhte ir aller leit beclagen?</l>
				<l n="7202" xml:id="chapter-10-l-7202">Môrolt der wart ze grabe getragen,</l>
				<l n="7203" xml:id="chapter-10-l-7203">begraben alse ein ander man.</l>
				<l n="7204" xml:id="chapter-10-l-7204">Gurmûn dô trûren began</l>
				<l n="7205" xml:id="chapter-10-l-7205">und hiez gebieten al zehant</l>
				<l n="7206" xml:id="chapter-10-l-7206">über al daz rîche z' Îlant,</l>
				<l n="7207" xml:id="chapter-10-l-7207">daz man genôte naeme war,</l>
				<l n="7208" xml:id="chapter-10-l-7208">swaz in der werlde lebendes dar</l>
				<l n="7209" xml:id="chapter-10-l-7209">von Curnewâle kaeme,</l>
				<l n="7210" xml:id="chapter-10-l-7210">daz man ime den lîp naeme,</l>
				<l n="7211" xml:id="chapter-10-l-7211">ez waere wîp oder man.</l>
				<l n="7212" xml:id="chapter-10-l-7212">diz gebot und dirre ban</l>
				<l n="7213" xml:id="chapter-10-l-7213">der gie vür sich sô sêre,</l>
				<l n="7214" xml:id="chapter-10-l-7214">daz nieman keine kêre</l>
				<l n="7215" xml:id="chapter-10-l-7215">ze keiner slahte stunde</l>
				<l n="7216" xml:id="chapter-10-l-7216">dâ hin gehaben kunde</l>
				<l n="7217" xml:id="chapter-10-l-7217">von curnewalscher diete,</l>
				<l n="7218" xml:id="chapter-10-l-7218">daz er dekeine miete</l>
				<l n="7219" xml:id="chapter-10-l-7219">möhte gebieten oder gegeben,</l>
				<l n="7220" xml:id="chapter-10-l-7220">ez engienge im niuwan an daz leben,</l>
				<l n="7221" xml:id="chapter-10-l-7221">biz maneger muoter kint dâ van</l>
				<l n="7222" xml:id="chapter-10-l-7222">unschuldeclîche schaden gewan.</l>
				<l n="7223" xml:id="chapter-10-l-7223">und was daz allez âne nôt,</l>
				<l n="7224" xml:id="chapter-10-l-7224">wan Môrolt lac billîche tôt.</l>
				<l n="7225" xml:id="chapter-10-l-7225">der was niwan an sîner craft</l>
				<l n="7226" xml:id="chapter-10-l-7226">und niht an gote gemuothaft</l>
				<l n="7227" xml:id="chapter-10-l-7227">und vuorte z' allen zîten</l>
				<l n="7228" xml:id="chapter-10-l-7228">ze allen sînen strîten</l>
				<l n="7229" xml:id="chapter-10-l-7229">gewalt unde hôhvart,</l>
				<l n="7230" xml:id="chapter-10-l-7230">in den er ouch gevellet wart.</l>
			</div>
			<div n="11" xml:id="chapter-11" type="chapter" data-level="1">
				<head xml:lang="deu-Latn">Tantris</head>
				<l n="7231" xml:id="chapter-11-l-7231">Nû grîfe wider, dâ ich 'z liez.</l>
				<l n="7232" xml:id="chapter-11-l-7232">Tristan dô der ze stade gestiez</l>
				<l n="7233" xml:id="chapter-11-l-7233">âne ros und âne sper,</l>
				<l n="7234" xml:id="chapter-11-l-7234">nû kâmen tûsent rotte her</l>
				<l n="7235" xml:id="chapter-11-l-7235">gedrungen mit ir gruoze</l>
				<l n="7236" xml:id="chapter-11-l-7236">ze orse und ze vuoze.</l>
				<l n="7237" xml:id="chapter-11-l-7237">si enpfiengen in vrôlîche.</l>
				<l n="7238" xml:id="chapter-11-l-7238">künec unde künicrîche</l>
				<l n="7239" xml:id="chapter-11-l-7239">dien gelebeten nie sô lieben tac,</l>
				<l n="7240" xml:id="chapter-11-l-7240">des man in wol getrûwen mac.</l>
				<l n="7241" xml:id="chapter-11-l-7241">wan in was ûf erstanden</l>
				<l n="7242" xml:id="chapter-11-l-7242">grôz êre ûz sînen handen.</l>
				<l n="7243" xml:id="chapter-11-l-7243">ir aller laster unde ir leit</l>
				<l n="7244" xml:id="chapter-11-l-7244">daz haete er eine hin geleit.</l>
				<l n="7245" xml:id="chapter-11-l-7245">und aber die wunden, die er truoc,</l>
				<l n="7246" xml:id="chapter-11-l-7246">die beclageten sî genuoc</l>
				<l n="7247" xml:id="chapter-11-l-7247">und gieng in sêre nâhen.</l>
				<l n="7248" xml:id="chapter-11-l-7248">wan sî sich aber versâhen,</l>
				<l n="7249" xml:id="chapter-11-l-7249">daz er von dirre swaere</l>
				<l n="7250" xml:id="chapter-11-l-7250">schiere genesen waere,</l>
				<l n="7251" xml:id="chapter-11-l-7251">done ahten sî 'z ze nihte.</l>
				<l n="7252" xml:id="chapter-11-l-7252">si vuorten in in rihte</l>
				<l n="7253" xml:id="chapter-11-l-7253">hin wider zem palas under in.</l>
				<l n="7254" xml:id="chapter-11-l-7254">wol balde entwâfenten si in</l>
				<l n="7255" xml:id="chapter-11-l-7255">und schuofen ime senfte unde gemach,</l>
				<l n="7256" xml:id="chapter-11-l-7256">als er oder ieman vor gesprach.</l>
				<l n="7257" xml:id="chapter-11-l-7257">arzâte man besande,</l>
				<l n="7258" xml:id="chapter-11-l-7258">von bürgen und von lande</l>
				<l n="7259" xml:id="chapter-11-l-7259">die allerbesten die man vant.</l>
				<l n="7260" xml:id="chapter-11-l-7260">wie dô? die wâren besant,</l>
				<l n="7261" xml:id="chapter-11-l-7261">die leiten allen ir sin</l>
				<l n="7262" xml:id="chapter-11-l-7262">mit arzâtlîchem liste an in.</l>
				<l n="7263" xml:id="chapter-11-l-7263">waz truoc daz vür oder waz half daz?</l>
				<l n="7264" xml:id="chapter-11-l-7264">im was doch nihtes deste baz.</l>
				<l n="7265" xml:id="chapter-11-l-7265">daz s' alle samet wisten</l>
				<l n="7266" xml:id="chapter-11-l-7266">von arzâtlîchen listen,</l>
				<l n="7267" xml:id="chapter-11-l-7267">daz enmohte im niht ze staten gestân.</l>
				<l n="7268" xml:id="chapter-11-l-7268">daz gelüppe was alsô getân,</l>
				<l n="7269" xml:id="chapter-11-l-7269">daz sî 'z mit nihte kunden</l>
				<l n="7270" xml:id="chapter-11-l-7270">gescheiden von der wunden,</l>
				<l n="7271" xml:id="chapter-11-l-7271">unz ez im al den lîp ergienc</l>
				<l n="7272" xml:id="chapter-11-l-7272">und eine varwe gevienc</l>
				<l n="7273" xml:id="chapter-11-l-7273">sô jaemerlîcher hande,</l>
				<l n="7274" xml:id="chapter-11-l-7274">daz man in kûme erkande.</l>
				<l n="7275" xml:id="chapter-11-l-7275">dar zuo gevie der selbe slac</l>
				<l n="7276" xml:id="chapter-11-l-7276">einen sô griulîchen smac,</l>
				<l n="7277" xml:id="chapter-11-l-7277">daz ime daz leben swârte,</l>
				<l n="7278" xml:id="chapter-11-l-7278">sîn eigen lîp unmârte.</l>
				<l n="7279" xml:id="chapter-11-l-7279">ouch was sîn meistez ungemach,</l>
				<l n="7280" xml:id="chapter-11-l-7280">daz er daz alle zît wol sach,</l>
				<l n="7281" xml:id="chapter-11-l-7281">daz er den begunde swâren,</l>
				<l n="7282" xml:id="chapter-11-l-7282">die sîne vriunde ê wâren,</l>
				<l n="7283" xml:id="chapter-11-l-7283">und erkande ie baz unde baz</l>
				<l n="7284" xml:id="chapter-11-l-7284">Môroldes rede. ouch haete er daz</l>
				<l n="7285" xml:id="chapter-11-l-7285">ê mâles dicke wol vernomen,</l>
				<l n="7286" xml:id="chapter-11-l-7286">wie schoene und wie vollekomen</l>
				<l n="7287" xml:id="chapter-11-l-7287">Îsôt sîn swester waere.</l>
				<l n="7288" xml:id="chapter-11-l-7288">wan von ihr vlouc ein maere</l>
				<l n="7289" xml:id="chapter-11-l-7289">in allen den bîlanden,</l>
				<l n="7290" xml:id="chapter-11-l-7290">diu ir namen erkanden:</l>
				<l n="7291" xml:id="chapter-11-l-7291">diu wîse Îsôt, diu schoene Îsôt</l>
				<l n="7292" xml:id="chapter-11-l-7292">diu liuhtet alse der morgenrôt.</l>
				<l n="7293" xml:id="chapter-11-l-7293">Tristan der sorchafte man</l>
				<l n="7294" xml:id="chapter-11-l-7294">hie gedâhte er z' allen zîten an</l>
				<l n="7295" xml:id="chapter-11-l-7295">und wiste wol: solt er genesen,</l>
				<l n="7296" xml:id="chapter-11-l-7296">daz enkünde niemer gewesen</l>
				<l n="7297" xml:id="chapter-11-l-7297">wan eine von ir liste,</l>
				<l n="7298" xml:id="chapter-11-l-7298">diu disen list dâ wiste,</l>
				<l n="7299" xml:id="chapter-11-l-7299">diu sinnerîche künigîn.</l>
				<l n="7300" xml:id="chapter-11-l-7300">wie 'z aber möhte gesîn,</l>
				<l n="7301" xml:id="chapter-11-l-7301">des enkunde er niht betrahten.</l>
				<l n="7302" xml:id="chapter-11-l-7302">nu begunde er aber daz ahten,</l>
				<l n="7303" xml:id="chapter-11-l-7303">sît ez sîn tôt doch waere,</l>
				<l n="7304" xml:id="chapter-11-l-7304">sô waere im alsô maere</l>
				<l n="7305" xml:id="chapter-11-l-7305">der lîp gewâget oder tôt</l>
				<l n="7306" xml:id="chapter-11-l-7306">als disiu tôtlîche nôt.</l>
				<l n="7307" xml:id="chapter-11-l-7307">hie mite besazte er sînen sin,</l>
				<l n="7308" xml:id="chapter-11-l-7308">er wolte binamen dâ hin,</l>
				<l n="7309" xml:id="chapter-11-l-7309">er engienge im, swie got wolte,</l>
				<l n="7310" xml:id="chapter-11-l-7310">genaese, ob er solte.</l>
				<l n="7311" xml:id="chapter-11-l-7311">sînen oeheim den besande er.</l>
				<l n="7312" xml:id="chapter-11-l-7312">er seite im al von ende her</l>
				<l n="7313" xml:id="chapter-11-l-7313">sîn tougen unde sînen muot,</l>
				<l n="7314" xml:id="chapter-11-l-7314">als ein vriunt sînem vriunde tuot,</l>
				<l n="7315" xml:id="chapter-11-l-7315">wes im wille waere</l>
				<l n="7316" xml:id="chapter-11-l-7316">nâch Môroldes maere.</l>
				<l n="7317" xml:id="chapter-11-l-7317">diz geviel im übele unde wol.</l>
				<l n="7318" xml:id="chapter-11-l-7318">wan daz man schaden ze noeten sol</l>
				<l n="7319" xml:id="chapter-11-l-7319">dulten, als man beste kan.</l>
				<l n="7320" xml:id="chapter-11-l-7320">under zwein übelen kiese ein man,</l>
				<l n="7321" xml:id="chapter-11-l-7321">daz danne minner übel ist.</l>
				<l n="7322" xml:id="chapter-11-l-7322">daz selbe ist ouch ein nütze list.</l>
				<l n="7323" xml:id="chapter-11-l-7323">sus wurden sî zwêne under in zwein</l>
				<l n="7324" xml:id="chapter-11-l-7324">ir dinges alles inein,</l>
				<l n="7325" xml:id="chapter-11-l-7325">als ez ouch allez gendet wart,</l>
				<l n="7326" xml:id="chapter-11-l-7326">wie er volante sîne vart:</l>
				<l n="7327" xml:id="chapter-11-l-7327">wie manz verswîgen solte,</l>
				<l n="7328" xml:id="chapter-11-l-7328">daz er z' Îlanden wolte;</l>
				<l n="7329" xml:id="chapter-11-l-7329">wie man solte sagen maere,</l>
				<l n="7330" xml:id="chapter-11-l-7330">daz er in Salerne waere</l>
				<l n="7331" xml:id="chapter-11-l-7331">durch sînes lîbes genist.</l>
				<l n="7332" xml:id="chapter-11-l-7332">nu disiu rede besetzet ist,</l>
				<l n="7333" xml:id="chapter-11-l-7333">Curvenal wart ouch besant.</l>
				<l n="7334" xml:id="chapter-11-l-7334">dem selben sageten s' ouch zehant</l>
				<l n="7335" xml:id="chapter-11-l-7335">ir beider willen unde ir muot.</l>
				<l n="7336" xml:id="chapter-11-l-7336">diz dûhte Curvenâlen guot</l>
				<l n="7337" xml:id="chapter-11-l-7337">und jach, er wolte mit im wesen,</l>
				<l n="7338" xml:id="chapter-11-l-7338">mit ime ersterben oder genesen.</l>
				<l n="7339" xml:id="chapter-11-l-7339">und alse ez âbendende wart,</l>
				<l n="7340" xml:id="chapter-11-l-7340">nu bereite man in zuo z' ir vart</l>
				<l n="7341" xml:id="chapter-11-l-7341">eine barken unde ein schiffelîn</l>
				<l n="7342" xml:id="chapter-11-l-7342">und schuof in vollen rât dar în</l>
				<l n="7343" xml:id="chapter-11-l-7343">an lîpnar unde an spîse,</l>
				<l n="7344" xml:id="chapter-11-l-7344">an anderre schifwîse.</l>
				<l n="7345" xml:id="chapter-11-l-7345">da wart der arme Tristan</l>
				<l n="7346" xml:id="chapter-11-l-7346">mit maneger clage getragen an</l>
				<l n="7347" xml:id="chapter-11-l-7347">vil tougenlîche unde alsô,</l>
				<l n="7348" xml:id="chapter-11-l-7348">daz dirre schiffunge dô</l>
				<l n="7349" xml:id="chapter-11-l-7349">vil lützel ieman wart gewar,</l>
				<l n="7350" xml:id="chapter-11-l-7350">wan die man ouch besande dar.</l>
				<l n="7351" xml:id="chapter-11-l-7351">sînem oeheime Marke</l>
				<l n="7352" xml:id="chapter-11-l-7352">dem bevalh er harte starke</l>
				<l n="7353" xml:id="chapter-11-l-7353">sîn gesinde und ander sîn dinc.</l>
				<l n="7354" xml:id="chapter-11-l-7354">daz sînes dinges iemer rinc</l>
				<l n="7355" xml:id="chapter-11-l-7355">von ein ander kaeme,</l>
				<l n="7356" xml:id="chapter-11-l-7356">biz man von ime vernaeme</l>
				<l n="7357" xml:id="chapter-11-l-7357">gewislîchiu maere,</l>
				<l n="7358" xml:id="chapter-11-l-7358">wie 'z ime ergangen waere.</l>
				<l n="7359" xml:id="chapter-11-l-7359">sîne harphen er besande.</l>
				<l n="7360" xml:id="chapter-11-l-7360">die vuorte er ouch von lande</l>
				<l n="7361" xml:id="chapter-11-l-7361">und sînes dinges nie niht mê.</l>
				<l n="7362" xml:id="chapter-11-l-7362">Hie mite so stiezen s' an den sê.</l>
				<l n="7363" xml:id="chapter-11-l-7363">sus vuoren sî von dannen</l>
				<l n="7364" xml:id="chapter-11-l-7364">niwan mit ahte mannen.</l>
				<l n="7365" xml:id="chapter-11-l-7365">die selben haeten ouch ir leben</l>
				<l n="7366" xml:id="chapter-11-l-7366">ze bürgen und ze pfande geben</l>
				<l n="7367" xml:id="chapter-11-l-7367">und ouch versichert bî gote,</l>
				<l n="7368" xml:id="chapter-11-l-7368">daz s' ûz ir zweier gebote</l>
				<l n="7369" xml:id="chapter-11-l-7369">niemer vuoz getraeten.</l>
				<l n="7370" xml:id="chapter-11-l-7370">nu sî geschiffet haeten</l>
				<l n="7371" xml:id="chapter-11-l-7371">und Marke nâch Tristande sach,</l>
				<l n="7372" xml:id="chapter-11-l-7372">sîn kurzewîle und sîn gemach,</l>
				<l n="7373" xml:id="chapter-11-l-7373">ich weiz wol, daz was cleine.</l>
				<l n="7374" xml:id="chapter-11-l-7374">ze herzen und ze beine</l>
				<l n="7375" xml:id="chapter-11-l-7375">gieng ime daz selbe scheiden.</l>
				<l n="7376" xml:id="chapter-11-l-7376">wan daz ez aber in beiden</l>
				<l n="7377" xml:id="chapter-11-l-7377">ze vröuden und ze liebe kam.</l>
				<l n="7378" xml:id="chapter-11-l-7378">nu daz daz lantvolc vernam,</l>
				<l n="7379" xml:id="chapter-11-l-7379">mit wie getâner swaere</l>
				<l n="7380" xml:id="chapter-11-l-7380">Tristan gevaren waere</l>
				<l n="7381" xml:id="chapter-11-l-7381">hin wider Salerne durch genesen,</l>
				<l n="7382" xml:id="chapter-11-l-7382">waere er ir aller kint gewesen,</l>
				<l n="7383" xml:id="chapter-11-l-7383">sîn leit enwaere in allen nie</l>
				<l n="7384" xml:id="chapter-11-l-7384">nâher gegangen, danne ez gie.</l>
				<l n="7385" xml:id="chapter-11-l-7385">und wan im ouch sîn ungemach</l>
				<l n="7386" xml:id="chapter-11-l-7386">in ir dieneste geschach,</l>
				<l n="7387" xml:id="chapter-11-l-7387">al deste nâher gieng ez in.</l>
				<l n="7388" xml:id="chapter-11-l-7388">Nu Tristan der vuor allez hin</l>
				<l n="7389" xml:id="chapter-11-l-7389">über state und über maht</l>
				<l n="7390" xml:id="chapter-11-l-7390">beidiu tac unde naht</l>
				<l n="7391" xml:id="chapter-11-l-7391">die rihte wider Îlant,</l>
				<l n="7392" xml:id="chapter-11-l-7392">als in des marnaeres hant</l>
				<l n="7393" xml:id="chapter-11-l-7393">wol geleiten kunde.</l>
				<l n="7394" xml:id="chapter-11-l-7394">und als daz schif begunde</l>
				<l n="7395" xml:id="chapter-11-l-7395">Îlande alsô genâhen,</l>
				<l n="7396" xml:id="chapter-11-l-7396">daz sî daz lant wol sâhen,</l>
				<l n="7397" xml:id="chapter-11-l-7397">Tristan den stiurmeister bat,</l>
				<l n="7398" xml:id="chapter-11-l-7398">daz er sich gein der houbetstat</l>
				<l n="7399" xml:id="chapter-11-l-7399">ze Develîne wante,</l>
				<l n="7400" xml:id="chapter-11-l-7400">wan er daz wol erkante,</l>
				<l n="7401" xml:id="chapter-11-l-7401">daz diu wîse küniginne</l>
				<l n="7402" xml:id="chapter-11-l-7402">haete ir wesen dar inne.</l>
				<l n="7403" xml:id="chapter-11-l-7403">des endes er dô gâhete.</l>
				<l n="7404" xml:id="chapter-11-l-7404">und alse er ir genâhete,</l>
				<l n="7405" xml:id="chapter-11-l-7405">daz er si kôs und ebene sach,</l>
				<l n="7406" xml:id="chapter-11-l-7406">'seht hêrre' er zuo Tristande sprach</l>
				<l n="7407" xml:id="chapter-11-l-7407">'ich sihe die stat: waz râtet ir?'</l>
				<l n="7408" xml:id="chapter-11-l-7408">Tristan dô sprach: 'dâ sulen wir</l>
				<l n="7409" xml:id="chapter-11-l-7409">hie enkeren unde belîben,</l>
				<l n="7410" xml:id="chapter-11-l-7410">disen âbent hie vertrîben</l>
				<l n="7411" xml:id="chapter-11-l-7411">und ouch der naht ein teil hie sîn.'</l>
				<l n="7412" xml:id="chapter-11-l-7412">sus wurfen sî den anker în</l>
				<l n="7413" xml:id="chapter-11-l-7413">und ruoweten den âbent dâ.</l>
				<l n="7414" xml:id="chapter-11-l-7414">und in der naht dô hiez er sâ</l>
				<l n="7415" xml:id="chapter-11-l-7415">gein der stat hin lâzen gân.</l>
				<l n="7416" xml:id="chapter-11-l-7416">und alse daz dô was getân,</l>
				<l n="7417" xml:id="chapter-11-l-7417">daz sî sô nâhe kâmen,</l>
				<l n="7418" xml:id="chapter-11-l-7418">daz s' ir gemerke nâmen</l>
				<l n="7419" xml:id="chapter-11-l-7419">eine halbe mîle von der stat,</l>
				<l n="7420" xml:id="chapter-11-l-7420">Tristan ime dô geben bat</l>
				<l n="7421" xml:id="chapter-11-l-7421">daz aller ermeste gewant,</l>
				<l n="7422" xml:id="chapter-11-l-7422">daz man in der barken vant.</l>
				<l n="7423" xml:id="chapter-11-l-7423">und als man ime daz ane getete,</l>
				<l n="7424" xml:id="chapter-11-l-7424">er hiez sich legen an der stete</l>
				<l n="7425" xml:id="chapter-11-l-7425">ûz der barken in daz schiffelîn.</l>
				<l n="7426" xml:id="chapter-11-l-7426">sîne harpfen hiez er ouch dar în</l>
				<l n="7427" xml:id="chapter-11-l-7427">und in der mâze spîse geben,</l>
				<l n="7428" xml:id="chapter-11-l-7428">daz er ir möhte geleben</l>
				<l n="7429" xml:id="chapter-11-l-7429">drî tage oder viere.</l>
				<l n="7430" xml:id="chapter-11-l-7430">nû diz was allez schiere</l>
				<l n="7431" xml:id="chapter-11-l-7431">nâch sînem willen getân.</l>
				<l n="7432" xml:id="chapter-11-l-7432">Curvenâlen hiez er vür sich gân</l>
				<l n="7433" xml:id="chapter-11-l-7433">und ouch die schifman mit im.</l>
				<l n="7434" xml:id="chapter-11-l-7434">'vriunt Curvenal' sprach er 'nû nim</l>
				<l n="7435" xml:id="chapter-11-l-7435">dise barken und diz liut an dich</l>
				<l n="7436" xml:id="chapter-11-l-7436">und pflig ir schône und wol durch mich</l>
				<l n="7437" xml:id="chapter-11-l-7437">alle stunde und alle zît!</l>
				<l n="7438" xml:id="chapter-11-l-7438">und alse ir wider komen sît,</l>
				<l n="7439" xml:id="chapter-11-l-7439">sô lône in alsô rîche,</l>
				<l n="7440" xml:id="chapter-11-l-7440">daz s' unser heinlîche</l>
				<l n="7441" xml:id="chapter-11-l-7441">getriuwelîche mit uns tragen</l>
				<l n="7442" xml:id="chapter-11-l-7442">und nieman niht hier umbe sagen.</l>
				<l n="7443" xml:id="chapter-11-l-7443">und kêre balde wider heim.</l>
				<l n="7444" xml:id="chapter-11-l-7444">grüeze mînen oeheim</l>
				<l n="7445" xml:id="chapter-11-l-7445">und sage im daz, daz ich noch lebe</l>
				<l n="7446" xml:id="chapter-11-l-7446">und müge ouch noch mit gotes gebe</l>
				<l n="7447" xml:id="chapter-11-l-7447">wol vürbaz leben unde genesen.</l>
				<l n="7448" xml:id="chapter-11-l-7448">er ensol niht leidic umbe mich wesen.</l>
				<l n="7449" xml:id="chapter-11-l-7449">und sage im daz zewâre,</l>
				<l n="7450" xml:id="chapter-11-l-7450">ich kome in disem jâre,</l>
				<l n="7451" xml:id="chapter-11-l-7451">ist daz ich genesen sol.</l>
				<l n="7452" xml:id="chapter-11-l-7452">gelinget mînen dingen wol,</l>
				<l n="7453" xml:id="chapter-11-l-7453">daz wirt im schiere bekant.</l>
				<l n="7454" xml:id="chapter-11-l-7454">sage in den hof und in daz lant,</l>
				<l n="7455" xml:id="chapter-11-l-7455">daz ich belîbe in dirre nôt</l>
				<l n="7456" xml:id="chapter-11-l-7456">under wegen ûf der verte tôt.</l>
				<l n="7457" xml:id="chapter-11-l-7457">mîn gesinde, daz ich noch dâ habe,</l>
				<l n="7458" xml:id="chapter-11-l-7458">des lâ binamen niht komen abe.</l>
				<l n="7459" xml:id="chapter-11-l-7459">sich, daz si mîn dâ bîten</l>
				<l n="7460" xml:id="chapter-11-l-7460">biz zuo den selben zîten,</l>
				<l n="7461" xml:id="chapter-11-l-7461">als ich dir hie gesaget hân.</l>
				<l n="7462" xml:id="chapter-11-l-7462">und ist aber ez alsô getân,</l>
				<l n="7463" xml:id="chapter-11-l-7463">daz mir in dirre jâres vrist</l>
				<l n="7464" xml:id="chapter-11-l-7464">gelücke niht geschehen ist,</l>
				<l n="7465" xml:id="chapter-11-l-7465">sô muget ir iuch mîn wol bewegen,</l>
				<l n="7466" xml:id="chapter-11-l-7466">sô lât ir got der sêle pflegen</l>
				<l n="7467" xml:id="chapter-11-l-7467">und nemet ir iuwer selbe war:</l>
				<l n="7468" xml:id="chapter-11-l-7468">sô nim dû mîn liut unde var</l>
				<l n="7469" xml:id="chapter-11-l-7469">hin heim ze Parmenîe wider</l>
				<l n="7470" xml:id="chapter-11-l-7470">und lâ dich bî Rûâle nider,</l>
				<l n="7471" xml:id="chapter-11-l-7471">mînem lieben vater. dem sage von mir,</l>
				<l n="7472" xml:id="chapter-11-l-7472">daz er mir mîner triuwe an dir</l>
				<l n="7473" xml:id="chapter-11-l-7473">durch sîne triuwe lône</l>
				<l n="7474" xml:id="chapter-11-l-7474">und biete dir ez schône</l>
				<l n="7475" xml:id="chapter-11-l-7475">und tugentlîche, als er wol kan,</l>
				<l n="7476" xml:id="chapter-11-l-7476">und underwîse in ouch dar an:</l>
				<l n="7477" xml:id="chapter-11-l-7477">die mir habent gedienet her,</l>
				<l n="7478" xml:id="chapter-11-l-7478">daz er mich an den gewer</l>
				<l n="7479" xml:id="chapter-11-l-7479">einer bete und keiner mê:</l>
				<l n="7480" xml:id="chapter-11-l-7480">als iegelîches dienest stê,</l>
				<l n="7481" xml:id="chapter-11-l-7481">daz er im danke und lône alsô.</l>
				<l n="7482" xml:id="chapter-11-l-7482">nû lieben liute' sprach er dô</l>
				<l n="7483" xml:id="chapter-11-l-7483">'hie mite sô sît ir gote ergeben,</l>
				<l n="7484" xml:id="chapter-11-l-7484">vart iuwer strâze und lât mich sweben.</l>
				<l n="7485" xml:id="chapter-11-l-7485">ich muoz ze disen zîten</l>
				<l n="7486" xml:id="chapter-11-l-7486">der gotes genâden bîten.</l>
				<l n="7487" xml:id="chapter-11-l-7487">sô habet ouch ir zît, daz ir vart,</l>
				<l n="7488" xml:id="chapter-11-l-7488">iuwern lîp und iuwer leben bewart.</l>
				<l n="7489" xml:id="chapter-11-l-7489">ez nâhet vaste gein dem tage.'</l>
				<l n="7490" xml:id="chapter-11-l-7490">sus kêrten sî mit maneger clage</l>
				<l n="7491" xml:id="chapter-11-l-7491">und mit manegem jâmer hin.</l>
				<l n="7492" xml:id="chapter-11-l-7492">mit manegem trahene liezen s' in</l>
				<l n="7493" xml:id="chapter-11-l-7493">swebende ûf dem wilden sê.</l>
				<l n="7494" xml:id="chapter-11-l-7494">in getete nie scheiden alsô wê.</l>
				<l n="7495" xml:id="chapter-11-l-7495">ein iegelîch getriuwer man,</l>
				<l n="7496" xml:id="chapter-11-l-7496">der ie getriuwen vriunt gewan</l>
				<l n="7497" xml:id="chapter-11-l-7497">und weiz, wie man den meinen sol,</l>
				<l n="7498" xml:id="chapter-11-l-7498">entriuwen der verstât sich wol</l>
				<l n="7499" xml:id="chapter-11-l-7499">umbe Curvenâles swaere.</l>
				<l n="7500" xml:id="chapter-11-l-7500">swie swaere im aber waere</l>
				<l n="7501" xml:id="chapter-11-l-7501">al sîn herze und al sîn sin,</l>
				<l n="7502" xml:id="chapter-11-l-7502">sô schiffete er doch allez hin.</l>
				<l n="7503" xml:id="chapter-11-l-7503">Tristan beleip al eine dâ.</l>
				<l n="7504" xml:id="chapter-11-l-7504">der swebete dâ wâ unde wâ</l>
				<l n="7505" xml:id="chapter-11-l-7505">mit jâmer und mit sorgen</l>
				<l n="7506" xml:id="chapter-11-l-7506">unz an den liehten morgen.</l>
				<l n="7507" xml:id="chapter-11-l-7507">unde als die von Develîn</l>
				<l n="7508" xml:id="chapter-11-l-7508">daz wîselôse schiffelîn</l>
				<l n="7509" xml:id="chapter-11-l-7509">in dem wâge ersâhen,</l>
				<l n="7510" xml:id="chapter-11-l-7510">sie hiezen balde gâhen</l>
				<l n="7511" xml:id="chapter-11-l-7511">und nemen des schiffelînes war.</l>
				<l n="7512" xml:id="chapter-11-l-7512">die boten die kêrten iesâ dar.</l>
				<l n="7513" xml:id="chapter-11-l-7513">nu sî begunden nâhen</l>
				<l n="7514" xml:id="chapter-11-l-7514">und dannoch nieman sâhen,</l>
				<l n="7515" xml:id="chapter-11-l-7515">nu gehôrten s' al dort her</l>
				<l n="7516" xml:id="chapter-11-l-7516">suoze unde nâch ir herzen ger</l>
				<l n="7517" xml:id="chapter-11-l-7517">eine süeze harpfen clingen</l>
				<l n="7518" xml:id="chapter-11-l-7518">und mit der harpfen singen</l>
				<l n="7519" xml:id="chapter-11-l-7519">einen man sô rehte suoze,</l>
				<l n="7520" xml:id="chapter-11-l-7520">daz sîz in z' eime gruoze</l>
				<l n="7521" xml:id="chapter-11-l-7521">und ze âventiure nâmen</l>
				<l n="7522" xml:id="chapter-11-l-7522">und von der stat nie kâmen,</l>
				<l n="7523" xml:id="chapter-11-l-7523">die wîle er harpfete unde sanc.</l>
				<l n="7524" xml:id="chapter-11-l-7524">diu vröude diu was aber unlanc,</l>
				<l n="7525" xml:id="chapter-11-l-7525">die sî von im haeten an der stete,</l>
				<l n="7526" xml:id="chapter-11-l-7526">wan swaz er in dâ spiles getete</l>
				<l n="7527" xml:id="chapter-11-l-7527">mit handen oder mit munde,</l>
				<l n="7528" xml:id="chapter-11-l-7528">daz engie niht von grunde:</l>
				<l n="7529" xml:id="chapter-11-l-7529">daz herze dazn was niht dermite.</l>
				<l n="7530" xml:id="chapter-11-l-7530">so enist ez ouch niht spiles site,</l>
				<l n="7531" xml:id="chapter-11-l-7531">daz man 'z dekeine wîle tuo,</l>
				<l n="7532" xml:id="chapter-11-l-7532">daz herze daz enstê darzuo.</l>
				<l n="7533" xml:id="chapter-11-l-7533">al eine geschehe es harte vil,</l>
				<l n="7534" xml:id="chapter-11-l-7534">ez enheizet doch niht rehte spil,</l>
				<l n="7535" xml:id="chapter-11-l-7535">daz man sus ûzen hin getuot</l>
				<l n="7536" xml:id="chapter-11-l-7536">âne herze und âne muot.</l>
				<l n="7537" xml:id="chapter-11-l-7537">wan daz diu jugent Tristanden</l>
				<l n="7538" xml:id="chapter-11-l-7538">mit munde und ouch mit handen</l>
				<l n="7539" xml:id="chapter-11-l-7539">ir z' einer kurzewîle twanc,</l>
				<l n="7540" xml:id="chapter-11-l-7540">daz er ir harpfete unde sanc,</l>
				<l n="7541" xml:id="chapter-11-l-7541">ez was dem marteraere</l>
				<l n="7542" xml:id="chapter-11-l-7542">ein marter unde ein swaere.</l>
				<l n="7543" xml:id="chapter-11-l-7543">und alse er sîn spil dô verliez,</l>
				<l n="7544" xml:id="chapter-11-l-7544">daz ander schif dar nâher stiez.</l>
				<l n="7545" xml:id="chapter-11-l-7545">sus griffen s' an sîn schiffelîn</l>
				<l n="7546" xml:id="chapter-11-l-7546">und warten widerstrît dar în.</l>
				<l n="7547" xml:id="chapter-11-l-7547">Nu si sîn begunden nemen war</l>
				<l n="7548" xml:id="chapter-11-l-7548">und in sô jaemerlîche var</l>
				<l n="7549" xml:id="chapter-11-l-7549">und sô getânen sâhen,</l>
				<l n="7550" xml:id="chapter-11-l-7550">nu begunde ez in versmâhen,</l>
				<l n="7551" xml:id="chapter-11-l-7551">daz er daz wunder kunde</l>
				<l n="7552" xml:id="chapter-11-l-7552">mit handen und mit munde.</l>
				<l n="7553" xml:id="chapter-11-l-7553">doch gruozten s' in als einen man,</l>
				<l n="7554" xml:id="chapter-11-l-7554">der guoten gruoz verdienen kan,</l>
				<l n="7555" xml:id="chapter-11-l-7555">mit munde und ouch mit handen</l>
				<l n="7556" xml:id="chapter-11-l-7556">und bâten dô Tristanden,</l>
				<l n="7557" xml:id="chapter-11-l-7557">daz er in seite maere,</l>
				<l n="7558" xml:id="chapter-11-l-7558">wie 'z ime ergangen waere.</l>
				<l n="7559" xml:id="chapter-11-l-7559">'diz sage ich iu' sprach Tristan</l>
				<l n="7560" xml:id="chapter-11-l-7560">'ich was ein höfscher spilman</l>
				<l n="7561" xml:id="chapter-11-l-7561">und kunde genuoge</l>
				<l n="7562" xml:id="chapter-11-l-7562">höfscheit unde vuoge.</l>
				<l n="7563" xml:id="chapter-11-l-7563">sprechen unde swîgen,</l>
				<l n="7564" xml:id="chapter-11-l-7564">lîren unde gîgen,</l>
				<l n="7565" xml:id="chapter-11-l-7565">harpfen unde rotten,</l>
				<l n="7566" xml:id="chapter-11-l-7566">schimpfen unde spotten,</l>
				<l n="7567" xml:id="chapter-11-l-7567">daz kunde ich allez alsô wol,</l>
				<l n="7568" xml:id="chapter-11-l-7568">als sô getân liut von rehte sol.</l>
				<l n="7569" xml:id="chapter-11-l-7569">dâ mite gewan ich sô genuoc,</l>
				<l n="7570" xml:id="chapter-11-l-7570">biz mich daz guot über truoc</l>
				<l n="7571" xml:id="chapter-11-l-7571">und mêre haben wolte,</l>
				<l n="7572" xml:id="chapter-11-l-7572">dan ich von rehte solte.</l>
				<l n="7573" xml:id="chapter-11-l-7573">sus liez ich mich an koufrât,</l>
				<l n="7574" xml:id="chapter-11-l-7574">daz mir den lîp verrâten hât.</l>
				<l n="7575" xml:id="chapter-11-l-7575">zuo gesellen ich gewan</l>
				<l n="7576" xml:id="chapter-11-l-7576">einen rîchen koufman</l>
				<l n="7577" xml:id="chapter-11-l-7577">und luode wir zwêne einen kiel</l>
				<l n="7578" xml:id="chapter-11-l-7578">mit allem dem, als uns geviel,</l>
				<l n="7579" xml:id="chapter-11-l-7579">dâ heime ze Hispanje</l>
				<l n="7580" xml:id="chapter-11-l-7580">und wolten ze Britanje.</l>
				<l n="7581" xml:id="chapter-11-l-7581">alsus bestuont uns ûf dem mer</l>
				<l n="7582" xml:id="chapter-11-l-7582">in einem schiffe ein roupher,</l>
				<l n="7583" xml:id="chapter-11-l-7583">die nâmen uns cleine unde grôz</l>
				<l n="7584" xml:id="chapter-11-l-7584">und sluogen mînen koufgenôz</l>
				<l n="7585" xml:id="chapter-11-l-7585">und allez, daz dâ lebende was.</l>
				<l n="7586" xml:id="chapter-11-l-7586">daz aber ich eine genas</l>
				<l n="7587" xml:id="chapter-11-l-7587">mit dirre wunden, die ich hân,</l>
				<l n="7588" xml:id="chapter-11-l-7588">daz hât diu harpfe getân,</l>
				<l n="7589" xml:id="chapter-11-l-7589">an der ir iegelîcher sach,</l>
				<l n="7590" xml:id="chapter-11-l-7590">als ich in selbe verjach,</l>
				<l n="7591" xml:id="chapter-11-l-7591">ich waere ein art spilman.</l>
				<l n="7592" xml:id="chapter-11-l-7592">sus gewan ich in mit noeten an</l>
				<l n="7593" xml:id="chapter-11-l-7593">diz selbe cleine schiffelîn</l>
				<l n="7594" xml:id="chapter-11-l-7594">und sô vil spîse dar în,</l>
				<l n="7595" xml:id="chapter-11-l-7595">daz ich ir hân biz her gelebet.</l>
				<l n="7596" xml:id="chapter-11-l-7596">sus bin ich eine sider geswebet</l>
				<l n="7597" xml:id="chapter-11-l-7597">mit marter und mit maneger clage</l>
				<l n="7598" xml:id="chapter-11-l-7598">wol vierzic naht und vierzic tage,</l>
				<l n="7599" xml:id="chapter-11-l-7599">swar mich die winde sluogen,</l>
				<l n="7600" xml:id="chapter-11-l-7600">die wilden ünde truogen</l>
				<l n="7601" xml:id="chapter-11-l-7601">wîlent her und wîlent hin.</l>
				<l n="7602" xml:id="chapter-11-l-7602">und enkan niht wizzen, wâ ich bin,</l>
				<l n="7603" xml:id="chapter-11-l-7603">und weiz noch minre, war ich sol.</l>
				<l n="7604" xml:id="chapter-11-l-7604">nu tuot ir hêrren alsô wol,</l>
				<l n="7605" xml:id="chapter-11-l-7605">daz iu lône unser trehtîn,</l>
				<l n="7606" xml:id="chapter-11-l-7606">und helfet mir, dâ liute sîn!'</l>
				<l n="7607" xml:id="chapter-11-l-7607">'Geselle' sprâchen aber die boten</l>
				<l n="7608" xml:id="chapter-11-l-7608">'dîner süezen stimme und dîner noten</l>
				<l n="7609" xml:id="chapter-11-l-7609">der soltu hie geniezen.</l>
				<l n="7610" xml:id="chapter-11-l-7610">dune solt niht langer vliezen</l>
				<l n="7611" xml:id="chapter-11-l-7611">âne trôst und âne rât.</l>
				<l n="7612" xml:id="chapter-11-l-7612">swaz sô dich her gevüeret hât,</l>
				<l n="7613" xml:id="chapter-11-l-7613">got oder wazzer oder wint,</l>
				<l n="7614" xml:id="chapter-11-l-7614">wir bringen dich, dâ liute sint.'</l>
				<l n="7615" xml:id="chapter-11-l-7615">diz tâten s' ouch: si vuorten in</l>
				<l n="7616" xml:id="chapter-11-l-7616">mit schiffe mit alle hin</l>
				<l n="7617" xml:id="chapter-11-l-7617">reht in die stat, als er si bat.</l>
				<l n="7618" xml:id="chapter-11-l-7618">sîn schif daz haften s' an den stat</l>
				<l n="7619" xml:id="chapter-11-l-7619">und sprâchen aber: 'sich, spilman,</l>
				<l n="7620" xml:id="chapter-11-l-7620">nim war, sich dise burc an</l>
				<l n="7621" xml:id="chapter-11-l-7621">und dise schoene stat hie bî.</l>
				<l n="7622" xml:id="chapter-11-l-7622">weistu noch, waz stete ez sî?'</l>
				<l n="7623" xml:id="chapter-11-l-7623">'nein hêrre, in weiz niht, waz ez ist.'</l>
				<l n="7624" xml:id="chapter-11-l-7624">'sô sage wir dir daz, daz du bist</l>
				<l n="7625" xml:id="chapter-11-l-7625">ze Develîne in Îlant.'</l>
				<l n="7626" xml:id="chapter-11-l-7626">'des lobe ich den heilant,</l>
				<l n="7627" xml:id="chapter-11-l-7627">daz ich doch under liuten bin!</l>
				<l n="7628" xml:id="chapter-11-l-7628">wan eteswer ist under in,</l>
				<l n="7629" xml:id="chapter-11-l-7629">der sîne güete an mir begât</l>
				<l n="7630" xml:id="chapter-11-l-7630">und tuot mir eteslîchen rât.'</l>
				<l n="7631" xml:id="chapter-11-l-7631">Hie mite kêrten die boten hin</l>
				<l n="7632" xml:id="chapter-11-l-7632">unde begunden under in</l>
				<l n="7633" xml:id="chapter-11-l-7633">mit rede von sînen sachen</l>
				<l n="7634" xml:id="chapter-11-l-7634">vil michel wunder machen.</l>
				<l n="7635" xml:id="chapter-11-l-7635">si seiten wider ze maere,</l>
				<l n="7636" xml:id="chapter-11-l-7636">daz in widervaren waere</l>
				<l n="7637" xml:id="chapter-11-l-7637">âventiure an einem man,</l>
				<l n="7638" xml:id="chapter-11-l-7638">dâ man sich es lützel an</l>
				<l n="7639" xml:id="chapter-11-l-7639">und niemer solte versehen.</l>
				<l n="7640" xml:id="chapter-11-l-7640">si seiten, alse ez was geschehen:</l>
				<l n="7641" xml:id="chapter-11-l-7641">ê sî dar nâher kaemen,</l>
				<l n="7642" xml:id="chapter-11-l-7642">daz s' aldort her vernaemen</l>
				<l n="7643" xml:id="chapter-11-l-7643">einen alsô süezen harpfen clanc</l>
				<l n="7644" xml:id="chapter-11-l-7644">und mit der harpfen einen sanc.</l>
				<l n="7645" xml:id="chapter-11-l-7645">got möhte in gerne hoeren</l>
				<l n="7646" xml:id="chapter-11-l-7646">in sînen himelkoeren.</l>
				<l n="7647" xml:id="chapter-11-l-7647">und jâhen, daz daz waere</l>
				<l n="7648" xml:id="chapter-11-l-7648">ein armer marteraere,</l>
				<l n="7649" xml:id="chapter-11-l-7649">ein tôtwunder spilman.</l>
				<l n="7650" xml:id="chapter-11-l-7650">'wol hin, ir seht ez ime wol an,</l>
				<l n="7651" xml:id="chapter-11-l-7651">er stirbet morgen oder noch.</l>
				<l n="7652" xml:id="chapter-11-l-7652">und in der marter hat er doch</l>
				<l n="7653" xml:id="chapter-11-l-7653">einen muot sô lebelîchen.</l>
				<l n="7654" xml:id="chapter-11-l-7654">in allen künicrîchen</l>
				<l n="7655" xml:id="chapter-11-l-7655">envünde man ein herze niht,</l>
				<l n="7656" xml:id="chapter-11-l-7656">daz alsô grôzer ungeschiht</l>
				<l n="7657" xml:id="chapter-11-l-7657">möhte genemen sô cleine war.'</l>
				<l n="7658" xml:id="chapter-11-l-7658">Die burgaere kêrten dar</l>
				<l n="7659" xml:id="chapter-11-l-7659">und triben maneger hande</l>
				<l n="7660" xml:id="chapter-11-l-7660">maere mit Tristande</l>
				<l n="7661" xml:id="chapter-11-l-7661">und vrâgeten in sus unde sô.</l>
				<l n="7662" xml:id="chapter-11-l-7662">aber seite er iegelîchem dô</l>
				<l n="7663" xml:id="chapter-11-l-7663">in der gelegenheite,</l>
				<l n="7664" xml:id="chapter-11-l-7664">als er den boten ê seite.</l>
				<l n="7665" xml:id="chapter-11-l-7665">sus baten s' in, er harpfete in.</l>
				<l n="7666" xml:id="chapter-11-l-7666">und er kêrte allen sînen sin</l>
				<l n="7667" xml:id="chapter-11-l-7667">an ir gebot und an ir bete,</l>
				<l n="7668" xml:id="chapter-11-l-7668">wan er 'z von allem herzen tete.</l>
				<l n="7669" xml:id="chapter-11-l-7669">swâ mite er sich in kunde</l>
				<l n="7670" xml:id="chapter-11-l-7670">mit handen oder mit munde</l>
				<l n="7671" xml:id="chapter-11-l-7671">gelieben, daz was al sîn ger,</l>
				<l n="7672" xml:id="chapter-11-l-7672">des vleiz er sich und daz tete er.</l>
				<l n="7673" xml:id="chapter-11-l-7673">und alse der arme spilman</l>
				<l n="7674" xml:id="chapter-11-l-7674">wider sînes lîbes state began</l>
				<l n="7675" xml:id="chapter-11-l-7675">sîn harpfen und sîn singen</l>
				<l n="7676" xml:id="chapter-11-l-7676">sô rehte suoze bringen,</l>
				<l n="7677" xml:id="chapter-11-l-7677">ez begunde s' alle erbarmen.</l>
				<l n="7678" xml:id="chapter-11-l-7678">sus hiezen sî den armen</l>
				<l n="7679" xml:id="chapter-11-l-7679">ûz sînem schiffelîne tragen</l>
				<l n="7680" xml:id="chapter-11-l-7680">und einem arzâte sagen,</l>
				<l n="7681" xml:id="chapter-11-l-7681">daz er 'n ze hûse naeme.</l>
				<l n="7682" xml:id="chapter-11-l-7682">und swaz im rehte kaeme,</l>
				<l n="7683" xml:id="chapter-11-l-7683">daz er des vlîz haete</l>
				<l n="7684" xml:id="chapter-11-l-7684">und umbe ir guot im taete</l>
				<l n="7685" xml:id="chapter-11-l-7685">beidiu helfe unde gemach.</l>
				<l n="7686" xml:id="chapter-11-l-7686">diz wart getân und diz geschach.</l>
				<l n="7687" xml:id="chapter-11-l-7687">und alse er 'n heim brâhte,</l>
				<l n="7688" xml:id="chapter-11-l-7688">al sîn gemach bedâhte,</l>
				<l n="7689" xml:id="chapter-11-l-7689">alse er 'z allerbeste</l>
				<l n="7690" xml:id="chapter-11-l-7690">von sînem liste weste,</l>
				<l n="7691" xml:id="chapter-11-l-7691">dô half ez allez cleine.</l>
				<l n="7692" xml:id="chapter-11-l-7692">diz maere wart gemeine</l>
				<l n="7693" xml:id="chapter-11-l-7693">über al die stat ze Develîn.</l>
				<l n="7694" xml:id="chapter-11-l-7694">ein schar gienc ûz, diu ander în</l>
				<l n="7695" xml:id="chapter-11-l-7695">und clageten sîn ungemach.</l>
				<l n="7696" xml:id="chapter-11-l-7696">In der wîle ez dô geschach,</l>
				<l n="7697" xml:id="chapter-11-l-7697">daz ein pfaffe dar în kam</l>
				<l n="7698" xml:id="chapter-11-l-7698">und sîne vuoge vernam</l>
				<l n="7699" xml:id="chapter-11-l-7699">an handen unde an munde.</l>
				<l n="7700" xml:id="chapter-11-l-7700">wan er ouch selbe kunde</l>
				<l n="7701" xml:id="chapter-11-l-7701">list unde kunst genuoge,</l>
				<l n="7702" xml:id="chapter-11-l-7702">mit handen manege vuoge</l>
				<l n="7703" xml:id="chapter-11-l-7703">an iegelîchem seitspil</l>
				<l n="7704" xml:id="chapter-11-l-7704">und kunde ouch vremeder sprâche vil.</l>
				<l n="7705" xml:id="chapter-11-l-7705">an vuoge unde an höfscheit</l>
				<l n="7706" xml:id="chapter-11-l-7706">haete er gewendet unde geleit</l>
				<l n="7707" xml:id="chapter-11-l-7707">sîne tage und sîne sinne.</l>
				<l n="7708" xml:id="chapter-11-l-7708">der was der küniginne</l>
				<l n="7709" xml:id="chapter-11-l-7709">meister unde gesinde</l>
				<l n="7710" xml:id="chapter-11-l-7710">und haete sî von kinde</l>
				<l n="7711" xml:id="chapter-11-l-7711">gewitzeget sêre</l>
				<l n="7712" xml:id="chapter-11-l-7712">an maneger guoten lêre,</l>
				<l n="7713" xml:id="chapter-11-l-7713">mit manegem vremedem liste,</l>
				<l n="7714" xml:id="chapter-11-l-7714">den sî von im wiste.</l>
				<l n="7715" xml:id="chapter-11-l-7715">ouch lêrte er ie genôte</l>
				<l n="7716" xml:id="chapter-11-l-7716">ir tohter Îsôte,</l>
				<l n="7717" xml:id="chapter-11-l-7717">die erwünscheten maget,</l>
				<l n="7718" xml:id="chapter-11-l-7718">von der diu werlt elliu saget</l>
				<l n="7719" xml:id="chapter-11-l-7719">und von der disiu maere sint:</l>
				<l n="7720" xml:id="chapter-11-l-7720">diu was ir einegez kint,</l>
				<l n="7721" xml:id="chapter-11-l-7721">und haete alle ir vlîzekeit</l>
				<l n="7722" xml:id="chapter-11-l-7722">sît des tages an sî geleit,</l>
				<l n="7723" xml:id="chapter-11-l-7723">daz s' iht gelernen kunde</l>
				<l n="7724" xml:id="chapter-11-l-7724">mit handen oder mit munde.</l>
				<l n="7725" xml:id="chapter-11-l-7725">die haete er ouch in sîner pflege.</l>
				<l n="7726" xml:id="chapter-11-l-7726">die lêrte er dô und alle wege</l>
				<l n="7727" xml:id="chapter-11-l-7727">beidiu buoch und seitspil.</l>
				<l n="7728" xml:id="chapter-11-l-7728">dô der an Tristande alse vil</l>
				<l n="7729" xml:id="chapter-11-l-7729">schoener künste und vuoge ersach,</l>
				<l n="7730" xml:id="chapter-11-l-7730">in erbarmete sîn ungemach</l>
				<l n="7731" xml:id="chapter-11-l-7731">vil inneclîche sêre</l>
				<l n="7732" xml:id="chapter-11-l-7732">und enbeite ouch dô niemêre.</l>
				<l n="7733" xml:id="chapter-11-l-7733">er gie zer küniginne dan</l>
				<l n="7734" xml:id="chapter-11-l-7734">und seite ir, daz ein spilman</l>
				<l n="7735" xml:id="chapter-11-l-7735">in der stat dâ waere,</l>
				<l n="7736" xml:id="chapter-11-l-7736">der waere ein marteraere</l>
				<l n="7737" xml:id="chapter-11-l-7737">und tôt mit lebendem lîbe</l>
				<l n="7738" xml:id="chapter-11-l-7738">und daz nie man von wîbe</l>
				<l n="7739" xml:id="chapter-11-l-7739">sîner künste als ûz erkorn</l>
				<l n="7740" xml:id="chapter-11-l-7740">noch baz gemuot würde geborn.</l>
				<l n="7741" xml:id="chapter-11-l-7741">'â' sprach er 'edeliu künigîn,</l>
				<l n="7742" xml:id="chapter-11-l-7742">möhte ez iemer gesîn,</l>
				<l n="7743" xml:id="chapter-11-l-7743">daz wir dar zuo gedaehten,</l>
				<l n="7744" xml:id="chapter-11-l-7744">daz wir in eteswar braehten,</l>
				<l n="7745" xml:id="chapter-11-l-7745">dar ir mit vuoge kaemet,</l>
				<l n="7746" xml:id="chapter-11-l-7746">daz wunder vernaemet,</l>
				<l n="7747" xml:id="chapter-11-l-7747">daz ein sterbender man</l>
				<l n="7748" xml:id="chapter-11-l-7748">als inneclîche suoze kan</l>
				<l n="7749" xml:id="chapter-11-l-7749">geharpfen unde gesingen</l>
				<l n="7750" xml:id="chapter-11-l-7750">und doch an sînen dingen</l>
				<l n="7751" xml:id="chapter-11-l-7751">weder rât noch helfe kan gewesen.</l>
				<l n="7752" xml:id="chapter-11-l-7752">wan ern kan niemer genesen.</l>
				<l n="7753" xml:id="chapter-11-l-7753">sîn meister und sîn arzât,</l>
				<l n="7754" xml:id="chapter-11-l-7754">der sîn biz her gepflegen hât,</l>
				<l n="7755" xml:id="chapter-11-l-7755">der hât in ûz der pflege gelân,</l>
				<l n="7756" xml:id="chapter-11-l-7756">ern mag im niht ze staten gestân</l>
				<l n="7757" xml:id="chapter-11-l-7757">mit keiner slahte sinne.'</l>
				<l n="7758" xml:id="chapter-11-l-7758">'Sich' sprach diu küniginne</l>
				<l n="7759" xml:id="chapter-11-l-7759">'ich sol den kameraeren sagen,</l>
				<l n="7760" xml:id="chapter-11-l-7760">müge er ez iemer vertragen</l>
				<l n="7761" xml:id="chapter-11-l-7761">und verdoln, daz man in handele</l>
				<l n="7762" xml:id="chapter-11-l-7762">und under handen wandele,</l>
				<l n="7763" xml:id="chapter-11-l-7763">daz sî 'n uns her ûf bringen,</l>
				<l n="7764" xml:id="chapter-11-l-7764">ob ime ze sînen dingen</l>
				<l n="7765" xml:id="chapter-11-l-7765">dekeiner slahte helfe tüge</l>
				<l n="7766" xml:id="chapter-11-l-7766">oder obe in iht generen müge.'</l>
				<l n="7767" xml:id="chapter-11-l-7767">Diz wart getân und diz geschach.</l>
				<l n="7768" xml:id="chapter-11-l-7768">nu daz diu künigîn gesach</l>
				<l n="7769" xml:id="chapter-11-l-7769">sîn angest al begarwe,</l>
				<l n="7770" xml:id="chapter-11-l-7770">die wunden unde ir varwe,</l>
				<l n="7771" xml:id="chapter-11-l-7771">nu erkande sîz gelüppe dâ.</l>
				<l n="7772" xml:id="chapter-11-l-7772">'ach armer spilman' sprach si sâ</l>
				<l n="7773" xml:id="chapter-11-l-7773">'dû bist mit gelüppe wunt.'</l>
				<l n="7774" xml:id="chapter-11-l-7774">'ine weiz' sprach Tristan sâ zestunt</l>
				<l n="7775" xml:id="chapter-11-l-7775">'ine kan niht wizzen, waz ez ist,</l>
				<l n="7776" xml:id="chapter-11-l-7776">wan mir enmac kein arzâtlist</l>
				<l n="7777" xml:id="chapter-11-l-7777">gehelfen noch gevrumen hie zuo.</l>
				<l n="7778" xml:id="chapter-11-l-7778">nune weiz ich mêre, waz getuo,</l>
				<l n="7779" xml:id="chapter-11-l-7779">wan daz ich mich gote muoz ergeben</l>
				<l n="7780" xml:id="chapter-11-l-7780">und leben, die wîle ich mac geleben.</l>
				<l n="7781" xml:id="chapter-11-l-7781">swer aber genâde an mir begê,</l>
				<l n="7782" xml:id="chapter-11-l-7782">sît ez mir kumberlîche stê,</l>
				<l n="7783" xml:id="chapter-11-l-7783">dem lône got: mirst helfe nôt,</l>
				<l n="7784" xml:id="chapter-11-l-7784">ich bin mit lebendem lîbe tôt.'</l>
				<l n="7785" xml:id="chapter-11-l-7785">Diu wîse sprach im aber zuo:</l>
				<l n="7786" xml:id="chapter-11-l-7786">'spilman, sag an, wie heizestuo?'</l>
				<l n="7787" xml:id="chapter-11-l-7787">'vrouwe, ich heize Tantris.'</l>
				<l n="7788" xml:id="chapter-11-l-7788">'Tantris, nu wis an mir gewis,</l>
				<l n="7789" xml:id="chapter-11-l-7789">daz ich dich binamen neren sol.</l>
				<l n="7790" xml:id="chapter-11-l-7790">wis gemuot, und gehabe dich wol!</l>
				<l n="7791" xml:id="chapter-11-l-7791">ich wil dîn arzât selbe sîn.'</l>
				<l n="7792" xml:id="chapter-11-l-7792">'genâde, süeziu künigîn,</l>
				<l n="7793" xml:id="chapter-11-l-7793">diu zunge diu gruone iemer,</l>
				<l n="7794" xml:id="chapter-11-l-7794">daz herze ersterbe niemer,</l>
				<l n="7795" xml:id="chapter-11-l-7795">diu wîsheit diu müeze iemer leben,</l>
				<l n="7796" xml:id="chapter-11-l-7796">den helfelôsen helfe geben,</l>
				<l n="7797" xml:id="chapter-11-l-7797">dîn name der müeze werden</l>
				<l n="7798" xml:id="chapter-11-l-7798">gewerdet ûf der erden!'</l>
				<l n="7799" xml:id="chapter-11-l-7799">'Tantris' sprach aber diu künigîn</l>
				<l n="7800" xml:id="chapter-11-l-7800">'möhte ez an dînen staten gesîn,</l>
				<l n="7801" xml:id="chapter-11-l-7801">wan dazt aber alse uncreftic bist,</l>
				<l n="7802" xml:id="chapter-11-l-7802">als ez kein wunder an dir ist,</l>
				<l n="7803" xml:id="chapter-11-l-7803">sô hôrte ich gerne harpfenspil.</l>
				<l n="7804" xml:id="chapter-11-l-7804">des kanstu, hoere ich sagen, vil.'</l>
				<l n="7805" xml:id="chapter-11-l-7805">'nein vrouwe, sprechet alsô niht.</l>
				<l n="7806" xml:id="chapter-11-l-7806">mich enirret kein mîn ungeschiht,</l>
				<l n="7807" xml:id="chapter-11-l-7807">ine tuo und müge ez harte wol,</l>
				<l n="7808" xml:id="chapter-11-l-7808">daz iuwer dienest wesen sol.'</l>
				<l n="7809" xml:id="chapter-11-l-7809">sus wart sîn harpfe dar besant.</l>
				<l n="7810" xml:id="chapter-11-l-7810">ouch besande man zehant</l>
				<l n="7811" xml:id="chapter-11-l-7811">die jungen küniginne.</l>
				<l n="7812" xml:id="chapter-11-l-7812">daz wâre insigel der minne,</l>
				<l n="7813" xml:id="chapter-11-l-7813">mit dem sîn herze sider wart</l>
				<l n="7814" xml:id="chapter-11-l-7814">versigelt unde vor verspart</l>
				<l n="7815" xml:id="chapter-11-l-7815">aller der werlt gemeiner</l>
				<l n="7816" xml:id="chapter-11-l-7816">niuwan ir al einer,</l>
				<l n="7817" xml:id="chapter-11-l-7817">diu schoene Îsôt si kam ouch dar</l>
				<l n="7818" xml:id="chapter-11-l-7818">und nam vil vlîzeclîche war,</l>
				<l n="7819" xml:id="chapter-11-l-7819">dâ Tristan harpfende saz.</l>
				<l n="7820" xml:id="chapter-11-l-7820">nu harpfete er ouch michel baz,</l>
				<l n="7821" xml:id="chapter-11-l-7821">dan er ie dâ vor getaete.</l>
				<l n="7822" xml:id="chapter-11-l-7822">wan er gedingen haete,</l>
				<l n="7823" xml:id="chapter-11-l-7823">sîn ungelücke waere hin,</l>
				<l n="7824" xml:id="chapter-11-l-7824">dâ sang er unde harphete in</l>
				<l n="7825" xml:id="chapter-11-l-7825">niht alse ein lebelôser man,</l>
				<l n="7826" xml:id="chapter-11-l-7826">er vieng ez lebelîchen an</l>
				<l n="7827" xml:id="chapter-11-l-7827">und alse der wol gemuote tuot.</l>
				<l n="7828" xml:id="chapter-11-l-7828">er machete ez in sô rehte guot</l>
				<l n="7829" xml:id="chapter-11-l-7829">mit handen und mit munde,</l>
				<l n="7830" xml:id="chapter-11-l-7830">daz er in der kurzen stunde</l>
				<l n="7831" xml:id="chapter-11-l-7831">ir aller hulde alsô gevienc,</l>
				<l n="7832" xml:id="chapter-11-l-7832">daz ez im z' allem guote ergienc.</l>
				<l n="7833" xml:id="chapter-11-l-7833">und al des spiles, des er getete,</l>
				<l n="7834" xml:id="chapter-11-l-7834">beide anderswâ und an der stete,</l>
				<l n="7835" xml:id="chapter-11-l-7835">sô smacte ie der veige slac</l>
				<l n="7836" xml:id="chapter-11-l-7836">und machete einen solhen smac,</l>
				<l n="7837" xml:id="chapter-11-l-7837">daz nieman keine stunde</l>
				<l n="7838" xml:id="chapter-11-l-7838">bî ime belîben kunde.</l>
				<l n="7839" xml:id="chapter-11-l-7839">Aber sprach diu küniginne dô:</l>
				<l n="7840" xml:id="chapter-11-l-7840">'Tantris, swenne ez gevüege alsô,</l>
				<l n="7841" xml:id="chapter-11-l-7841">daz dir dîn dinc alsô gestê,</l>
				<l n="7842" xml:id="chapter-11-l-7842">daz dirre smac an dir zergê</l>
				<l n="7843" xml:id="chapter-11-l-7843">und ieman bî dir müge genesen,</l>
				<l n="7844" xml:id="chapter-11-l-7844">sô lâ dir wol bevolhen wesen</l>
				<l n="7845" xml:id="chapter-11-l-7845">dise jungen maget Îsôte,</l>
				<l n="7846" xml:id="chapter-11-l-7846">diu lernete ie genôte</l>
				<l n="7847" xml:id="chapter-11-l-7847">diu buoch und dar zuo seitspil</l>
				<l n="7848" xml:id="chapter-11-l-7848">und kan des ouch billîche vil</l>
				<l n="7849" xml:id="chapter-11-l-7849">nâch den tagen und nâch der vrist,</l>
				<l n="7850" xml:id="chapter-11-l-7850">als sî derbî gewesen ist.</l>
				<l n="7851" xml:id="chapter-11-l-7851">und kanstu keiner lêre</l>
				<l n="7852" xml:id="chapter-11-l-7852">und keiner vuoge mêre</l>
				<l n="7853" xml:id="chapter-11-l-7853">danne ir meister oder ich,</l>
				<l n="7854" xml:id="chapter-11-l-7854">des underwîse sî durch mich.</l>
				<l n="7855" xml:id="chapter-11-l-7855">dar umbe wil ich dir dîn leben</l>
				<l n="7856" xml:id="chapter-11-l-7856">und dînen lîp ze miete geben</l>
				<l n="7857" xml:id="chapter-11-l-7857">wol gesunt und wol getân.</l>
				<l n="7858" xml:id="chapter-11-l-7858">diu mag ich geben unde lân,</l>
				<l n="7859" xml:id="chapter-11-l-7859">diu beidiu sint in mîner hant.'</l>
				<l n="7860" xml:id="chapter-11-l-7860">'jâ ist ez danne alsô gewant '</l>
				<l n="7861" xml:id="chapter-11-l-7861">sprach aber der sieche spilman</l>
				<l n="7862" xml:id="chapter-11-l-7862">'daz ich sô wider komen kan</l>
				<l n="7863" xml:id="chapter-11-l-7863">und mit spil genesen sol,</l>
				<l n="7864" xml:id="chapter-11-l-7864">ob got wil, sô genise ich wol.</l>
				<l n="7865" xml:id="chapter-11-l-7865">saeligiu küniginne,</l>
				<l n="7866" xml:id="chapter-11-l-7866">sît daz iuwer sinne</l>
				<l n="7867" xml:id="chapter-11-l-7867">alsô stânt, als ir dâ saget,</l>
				<l n="7868" xml:id="chapter-11-l-7868">umbe iuwer tohter die maget,</l>
				<l n="7869" xml:id="chapter-11-l-7869">sô trûwe ich harte wol genesen.</l>
				<l n="7870" xml:id="chapter-11-l-7870">ich hân der buoche gelesen</l>
				<l n="7871" xml:id="chapter-11-l-7871">in der mâze und alsô vil,</l>
				<l n="7872" xml:id="chapter-11-l-7872">daz ich mir wol getrûwen wil,</l>
				<l n="7873" xml:id="chapter-11-l-7873">ich gediene iu wol ze danke an ir.</l>
				<l n="7874" xml:id="chapter-11-l-7874">dâ zuo sô weiz ich wol an mir,</l>
				<l n="7875" xml:id="chapter-11-l-7875">daz mîner jâre kein man</l>
				<l n="7876" xml:id="chapter-11-l-7876">sô manic edele seitspil kan.</l>
				<l n="7877" xml:id="chapter-11-l-7877">swaz ir dar über geruochet</l>
				<l n="7878" xml:id="chapter-11-l-7878">und her ze mir gesuochet,</l>
				<l n="7879" xml:id="chapter-11-l-7879">daz ist allez getân,</l>
				<l n="7880" xml:id="chapter-11-l-7880">als verre als ich 's state hân.'</l>
				<l n="7881" xml:id="chapter-11-l-7881">Sus beschiet man ime ein kamerlîn</l>
				<l n="7882" xml:id="chapter-11-l-7882">und schuof im alle tage dar în</l>
				<l n="7883" xml:id="chapter-11-l-7883">alle die pflege und daz gemach,</l>
				<l n="7884" xml:id="chapter-11-l-7884">daz er selbe vor gesprach.</l>
				<l n="7885" xml:id="chapter-11-l-7885">alrêrste was diu wîsheit</l>
				<l n="7886" xml:id="chapter-11-l-7886">ze vrumen und ze staten geleit,</l>
				<l n="7887" xml:id="chapter-11-l-7887">die er in dem schiffe begienc,</l>
				<l n="7888" xml:id="chapter-11-l-7888">dô er den schilt zer sîten hienc</l>
				<l n="7889" xml:id="chapter-11-l-7889">und barc sîne wunden</l>
				<l n="7890" xml:id="chapter-11-l-7890">vor den unkunden,</l>
				<l n="7891" xml:id="chapter-11-l-7891">vor der îrlandeschen diet,</l>
				<l n="7892" xml:id="chapter-11-l-7892">dô sî von Curnewâle schiet.</l>
				<l n="7893" xml:id="chapter-11-l-7893">hie von sô was in unkunt</l>
				<l n="7894" xml:id="chapter-11-l-7894">und enwisten niht, daz er was wunt.</l>
				<l n="7895" xml:id="chapter-11-l-7895">wan haeten s' iht bevunden</l>
				<l n="7896" xml:id="chapter-11-l-7896">umbe keine sîne wunden,</l>
				<l n="7897" xml:id="chapter-11-l-7897">sô wol als in daz was erkant,</l>
				<l n="7898" xml:id="chapter-11-l-7898">wie 'z umbe die wunden was gewant,</l>
				<l n="7899" xml:id="chapter-11-l-7899">die Môrolt mit dem swerte sluoc,</l>
				<l n="7900" xml:id="chapter-11-l-7900">daz er in allen noeten truoc,</l>
				<l n="7901" xml:id="chapter-11-l-7901">ezn waere Tristande nie</l>
				<l n="7902" xml:id="chapter-11-l-7902">ergangen, alse ez ime ergie.</l>
				<l n="7903" xml:id="chapter-11-l-7903">nû half aber ime, daz er genas,</l>
				<l n="7904" xml:id="chapter-11-l-7904">daz er sô vorbedaehtic was.</l>
				<l n="7905" xml:id="chapter-11-l-7905">hie mac ein man erkennen an</l>
				<l n="7906" xml:id="chapter-11-l-7906">und wizzen wol, wie dicke ein man</l>
				<l n="7907" xml:id="chapter-11-l-7907">guote vorbedaehte</l>
				<l n="7908" xml:id="chapter-11-l-7908">ze guotem ende braehte,</l>
				<l n="7909" xml:id="chapter-11-l-7909">der gerne sinnebaere</l>
				<l n="7910" xml:id="chapter-11-l-7910">und vorbesihtic waere.</l>
				<l n="7911" xml:id="chapter-11-l-7911">Diu wîse küniginne</l>
				<l n="7912" xml:id="chapter-11-l-7912">diu kêrte alle ir sinne</l>
				<l n="7913" xml:id="chapter-11-l-7913">und alle ir witze dar an,</l>
				<l n="7914" xml:id="chapter-11-l-7914">wie sî generte einen man,</l>
				<l n="7915" xml:id="chapter-11-l-7915">umbe des lîp und umbe des leben</l>
				<l n="7916" xml:id="chapter-11-l-7916">si gerne haete gegeben</l>
				<l n="7917" xml:id="chapter-11-l-7917">ir lîp und alle ir êre.</l>
				<l n="7918" xml:id="chapter-11-l-7918">si hazzete in noch mêre</l>
				<l n="7919" xml:id="chapter-11-l-7919">dan sî sich selben minnete.</l>
				<l n="7920" xml:id="chapter-11-l-7920">und swes si sich versinnete,</l>
				<l n="7921" xml:id="chapter-11-l-7921">daz ime ze senfte und ze vromen</l>
				<l n="7922" xml:id="chapter-11-l-7922">und ze heile möhte komen,</l>
				<l n="7923" xml:id="chapter-11-l-7923">dâ was si spâte unde vruo</l>
				<l n="7924" xml:id="chapter-11-l-7924">betrehtic unde gescheffec zuo.</l>
				<l n="7925" xml:id="chapter-11-l-7925">daz enwas kein wunderlîch geschiht.</l>
				<l n="7926" xml:id="chapter-11-l-7926">sine erkande ir vîndes niht.</l>
				<l n="7927" xml:id="chapter-11-l-7927">und möhte sî daz wizzen,</l>
				<l n="7928" xml:id="chapter-11-l-7928">an wen sî was vervlizzen</l>
				<l n="7929" xml:id="chapter-11-l-7929">und wem sî half ûz tôdes nôt.</l>
				<l n="7930" xml:id="chapter-11-l-7930">waere iht ergers danne der tôt,</l>
				<l n="7931" xml:id="chapter-11-l-7931">den haete s' ime zewâre gegeben</l>
				<l n="7932" xml:id="chapter-11-l-7932">vil michel gerner dan daz leben.</l>
				<l n="7933" xml:id="chapter-11-l-7933">nu enwiste aber sî dâ niuwan guot</l>
				<l n="7934" xml:id="chapter-11-l-7934">und truog im niuwan guoten muot.</l>
				<l n="7935" xml:id="chapter-11-l-7935">Ob ich iu nû vil seite</l>
				<l n="7936" xml:id="chapter-11-l-7936">und lange rede vür leite</l>
				<l n="7937" xml:id="chapter-11-l-7937">von mîner vrouwen meisterschaft,</l>
				<l n="7938" xml:id="chapter-11-l-7938">wie wunderlîche guote craft</l>
				<l n="7939" xml:id="chapter-11-l-7939">ir arzenîe haete</l>
				<l n="7940" xml:id="chapter-11-l-7940">und wie s' ir siechen taete,</l>
				<l n="7941" xml:id="chapter-11-l-7941">waz hülfe ez und waz solte daz?</l>
				<l n="7942" xml:id="chapter-11-l-7942">in edelen ôren lûtet baz</l>
				<l n="7943" xml:id="chapter-11-l-7943">ein wort, daz schône gezimt,</l>
				<l n="7944" xml:id="chapter-11-l-7944">dan daz man ûz der bühsen nimt.</l>
				<l n="7945" xml:id="chapter-11-l-7945">als verre als ichz bedenken kan,</l>
				<l n="7946" xml:id="chapter-11-l-7946">so sol ich mich bewarn dar an,</l>
				<l n="7947" xml:id="chapter-11-l-7947">daz ich iu iemer wort gesage,</l>
				<l n="7948" xml:id="chapter-11-l-7948">daz iuwern ôren missehage</l>
				<l n="7949" xml:id="chapter-11-l-7949">und iuwerm herzen widerstê.</l>
				<l n="7950" xml:id="chapter-11-l-7950">ich spriche ouch deste minner ê</l>
				<l n="7951" xml:id="chapter-11-l-7951">von iegelîcher sache,</l>
				<l n="7952" xml:id="chapter-11-l-7952">ê ich iu daz maere mache</l>
				<l n="7953" xml:id="chapter-11-l-7953">unlîdic unde unsenfte bî</l>
				<l n="7954" xml:id="chapter-11-l-7954">mit rede, diu niht des hoves sî.</l>
				<l n="7955" xml:id="chapter-11-l-7955">umbe mîner vrouwen arzâtlist</l>
				<l n="7956" xml:id="chapter-11-l-7956">und umbe ir siechen genist</l>
				<l n="7957" xml:id="chapter-11-l-7957">wil ich iu kurzlîche sagen:</l>
				<l n="7958" xml:id="chapter-11-l-7958">si half im inner zweinzec tagen,</l>
				<l n="7959" xml:id="chapter-11-l-7959">daz man in allenthalben leit</l>
				<l n="7960" xml:id="chapter-11-l-7960">und nieman durch die wunden meit,</l>
				<l n="7961" xml:id="chapter-11-l-7961">der anders bî im wolte sîn.</l>
				<l n="7962" xml:id="chapter-11-l-7962">sît gie diu junge künigîn</l>
				<l n="7963" xml:id="chapter-11-l-7963">alle zît ze sîner lêre.</l>
				<l n="7964" xml:id="chapter-11-l-7964">an die sô leite er sêre</l>
				<l n="7965" xml:id="chapter-11-l-7965">sînen vlîz und sîne stunde.</l>
				<l n="7966" xml:id="chapter-11-l-7966">daz beste daz er kunde,</l>
				<l n="7967" xml:id="chapter-11-l-7967">sô schuollist, sô hantspil,</l>
				<l n="7968" xml:id="chapter-11-l-7968">daz ich niht sunder zalen wil,</l>
				<l n="7969" xml:id="chapter-11-l-7969">daz leite er ir besunder vür,</l>
				<l n="7970" xml:id="chapter-11-l-7970">daz sî nâch ir selber kür</l>
				<l n="7971" xml:id="chapter-11-l-7971">ze lêre dar ûz naeme,</l>
				<l n="7972" xml:id="chapter-11-l-7972">swes sô sî gezaeme.</l>
				<l n="7973" xml:id="chapter-11-l-7973">Îsôt diu schoene tete alsô:</l>
				<l n="7974" xml:id="chapter-11-l-7974">daz allerbeste, daz si dô</l>
				<l n="7975" xml:id="chapter-11-l-7975">under allen sînen listen vant,</l>
				<l n="7976" xml:id="chapter-11-l-7976">des underwant si sich zehant</l>
				<l n="7977" xml:id="chapter-11-l-7977">und was ouch vlîzec dar an,</l>
				<l n="7978" xml:id="chapter-11-l-7978">swes s' in der werlde began.</l>
				<l n="7979" xml:id="chapter-11-l-7979">ouch half si harte sêre</l>
				<l n="7980" xml:id="chapter-11-l-7980">diu vordere lêre.</l>
				<l n="7981" xml:id="chapter-11-l-7981">si kunde ê schoene vuoge</l>
				<l n="7982" xml:id="chapter-11-l-7982">und höfscheit genuoge</l>
				<l n="7983" xml:id="chapter-11-l-7983">mit handen und mit munde.</l>
				<l n="7984" xml:id="chapter-11-l-7984">diu schoene si kunde</l>
				<l n="7985" xml:id="chapter-11-l-7985">ir sprâche dâ von Develîn,</l>
				<l n="7986" xml:id="chapter-11-l-7986">si kunde franzois und latîn,</l>
				<l n="7987" xml:id="chapter-11-l-7987">videlen wol ze prîse</l>
				<l n="7988" xml:id="chapter-11-l-7988">in welhischer wîse.</l>
				<l n="7989" xml:id="chapter-11-l-7989">ir vingere die kunden,</l>
				<l n="7990" xml:id="chapter-11-l-7990">swenne sî 's begunden,</l>
				<l n="7991" xml:id="chapter-11-l-7991">die lîren wol gerüeren</l>
				<l n="7992" xml:id="chapter-11-l-7992">und ûf der harpfen vüeren</l>
				<l n="7993" xml:id="chapter-11-l-7993">die doene mit gewalte.</l>
				<l n="7994" xml:id="chapter-11-l-7994">sie steigete unde valte</l>
				<l n="7995" xml:id="chapter-11-l-7995">die noten behendeclîche.</l>
				<l n="7996" xml:id="chapter-11-l-7996">ouch sanc diu saeldenrîche</l>
				<l n="7997" xml:id="chapter-11-l-7997">suoze unde wol von munde.</l>
				<l n="7998" xml:id="chapter-11-l-7998">und swaz s' ê vuoge kunde,</l>
				<l n="7999" xml:id="chapter-11-l-7999">dâ kam si dô ze vrumen an.</l>
				<l n="8000" xml:id="chapter-11-l-8000">ir meister der spilman</l>
				<l n="8001" xml:id="chapter-11-l-8001">der bezzerte si sêre.</l>
				<l n="8002" xml:id="chapter-11-l-8002">under aller dirre lêre</l>
				<l n="8003" xml:id="chapter-11-l-8003">gab er ir eine unmüezekeit,</l>
				<l n="8004" xml:id="chapter-11-l-8004">die heizen wir morâliteit.</l>
				<l n="8005" xml:id="chapter-11-l-8005">diu kunst diu lêret schoene site.</l>
				<l n="8006" xml:id="chapter-11-l-8006">dâ solten alle vrouwen mite</l>
				<l n="8007" xml:id="chapter-11-l-8007">in ir jugent unmüezic wesen.</l>
				<l n="8008" xml:id="chapter-11-l-8008">morâliteit daz süeze lesen</l>
				<l n="8009" xml:id="chapter-11-l-8009">deist saelic unde reine.</l>
				<l n="8010" xml:id="chapter-11-l-8010">ir lêre hât gemeine</l>
				<l n="8011" xml:id="chapter-11-l-8011">mit der werlde und mit gote.</l>
				<l n="8012" xml:id="chapter-11-l-8012">si lêret uns in ir gebote</l>
				<l n="8013" xml:id="chapter-11-l-8013">got unde der werlde gevallen.</l>
				<l n="8014" xml:id="chapter-11-l-8014">s' ist edelen herzen allen</l>
				<l n="8015" xml:id="chapter-11-l-8015">ze einer ammen gegeben,</l>
				<l n="8016" xml:id="chapter-11-l-8016">daz sî ir lîpnar unde ir leben</l>
				<l n="8017" xml:id="chapter-11-l-8017">suochen in ir lêre.</l>
				<l n="8018" xml:id="chapter-11-l-8018">wan sîne hânt guot noch êre,</l>
				<l n="8019" xml:id="chapter-11-l-8019">ezn lêre sî morâliteit.</l>
				<l n="8020" xml:id="chapter-11-l-8020">diz was ir meiste unmüezekeit</l>
				<l n="8021" xml:id="chapter-11-l-8021">der jungen küniginne.</l>
				<l n="8022" xml:id="chapter-11-l-8022">hie banekete s' ir sinne</l>
				<l n="8023" xml:id="chapter-11-l-8023">und ir gedanke dicke mite.</l>
				<l n="8024" xml:id="chapter-11-l-8024">hie von sô wart si wol gesite,</l>
				<l n="8025" xml:id="chapter-11-l-8025">schône unde reine gemuot,</l>
				<l n="8026" xml:id="chapter-11-l-8026">ir gebaerde süeze unde guot.</l>
				<l n="8027" xml:id="chapter-11-l-8027">Sus kam diu süeze junge</l>
				<l n="8028" xml:id="chapter-11-l-8028">ze solher bezzerunge</l>
				<l n="8029" xml:id="chapter-11-l-8029">an lêre und an gebâre</l>
				<l n="8030" xml:id="chapter-11-l-8030">in dem halben jâre,</l>
				<l n="8031" xml:id="chapter-11-l-8031">daz von ir saelekeite</l>
				<l n="8032" xml:id="chapter-11-l-8032">allez daz lant seite</l>
				<l n="8033" xml:id="chapter-11-l-8033">und ouch ir vater der künec dâ van</l>
				<l n="8034" xml:id="chapter-11-l-8034">vil grôze vröude gewan.</l>
				<l n="8035" xml:id="chapter-11-l-8035">ir muoter ward ez sêre vrô.</l>
				<l n="8036" xml:id="chapter-11-l-8036">nu gevuogete ez sich dicke alsô,</l>
				<l n="8037" xml:id="chapter-11-l-8037">ir vater sô der was vröudehaft</l>
				<l n="8038" xml:id="chapter-11-l-8038">oder alse vremediu ritterschaft</l>
				<l n="8039" xml:id="chapter-11-l-8039">dâ ze hove vor dem künege was,</l>
				<l n="8040" xml:id="chapter-11-l-8040">daz Îsôt in den palas</l>
				<l n="8041" xml:id="chapter-11-l-8041">vür ir vater wart besant.</l>
				<l n="8042" xml:id="chapter-11-l-8042">und allez daz ir was bekant</l>
				<l n="8043" xml:id="chapter-11-l-8043">höfschlîcher liste und schoener site,</l>
				<l n="8044" xml:id="chapter-11-l-8044">dâ kürzete s' ime die stunde mite</l>
				<l n="8045" xml:id="chapter-11-l-8045">und mit im manegem an der stete.</l>
				<l n="8046" xml:id="chapter-11-l-8046">swaz vröude sî dem vater getete,</l>
				<l n="8047" xml:id="chapter-11-l-8047">daz vröute s' al gelîche:</l>
				<l n="8048" xml:id="chapter-11-l-8048">arme unde rîche</l>
				<l n="8049" xml:id="chapter-11-l-8049">sî haeten an ir beide</l>
				<l n="8050" xml:id="chapter-11-l-8050">eine saelige ougenweide,</l>
				<l n="8051" xml:id="chapter-11-l-8051">der ôren unde des herzen lust.</l>
				<l n="8052" xml:id="chapter-11-l-8052">ûzen und innerhalp der brust</l>
				<l n="8053" xml:id="chapter-11-l-8053">dâ was ir lust gemeine.</l>
				<l n="8054" xml:id="chapter-11-l-8054">diu süeze Îsôt, diu reine</l>
				<l n="8055" xml:id="chapter-11-l-8055">si sang in, si schreip und si las.</l>
				<l n="8056" xml:id="chapter-11-l-8056">und swaz ir aller vröude was,</l>
				<l n="8057" xml:id="chapter-11-l-8057">daz was ir banekîe.</l>
				<l n="8058" xml:id="chapter-11-l-8058">si videlte ir stampenîe,</l>
				<l n="8059" xml:id="chapter-11-l-8059">leiche und sô vremediu notelîn,</l>
				<l n="8060" xml:id="chapter-11-l-8060">diu niemer vremeder kunden sîn,</l>
				<l n="8061" xml:id="chapter-11-l-8061">in franzoiser wîse</l>
				<l n="8062" xml:id="chapter-11-l-8062">von Sanze und San Dinîse.</l>
				<l n="8063" xml:id="chapter-11-l-8063">der kunde s' ûzer mâze vil.</l>
				<l n="8064" xml:id="chapter-11-l-8064">ir lîren unde ir harpfenspil</l>
				<l n="8065" xml:id="chapter-11-l-8065">sluoc sî ze beiden wenden</l>
				<l n="8066" xml:id="chapter-11-l-8066">mit harmblanken henden</l>
				<l n="8067" xml:id="chapter-11-l-8067">ze lobelîchem prîse.</l>
				<l n="8068" xml:id="chapter-11-l-8068">in Lût noch in Thamîse</l>
				<l n="8069" xml:id="chapter-11-l-8069">gesluogen vrouwen hende nie</l>
				<l n="8070" xml:id="chapter-11-l-8070">seiten süezer danne hie</l>
				<l n="8071" xml:id="chapter-11-l-8071">la dûze Îsôt, la bêle.</l>
				<l n="8072" xml:id="chapter-11-l-8072">si sang ir pasturêle,</l>
				<l n="8073" xml:id="chapter-11-l-8073">ir rotruwange und ir rundate,</l>
				<l n="8074" xml:id="chapter-11-l-8074">schanzûne, refloit und folate</l>
				<l n="8075" xml:id="chapter-11-l-8075">wol unde wol und alze wol.</l>
				<l n="8076" xml:id="chapter-11-l-8076">wan von ir wart manc herze vol</l>
				<l n="8077" xml:id="chapter-11-l-8077">mit senelîcher trahte.</l>
				<l n="8078" xml:id="chapter-11-l-8078">von ir wart maneger slahte</l>
				<l n="8079" xml:id="chapter-11-l-8079">gedanke und ahte vür brâht.</l>
				<l n="8080" xml:id="chapter-11-l-8080">durch sî wart wunder gedâht,</l>
				<l n="8081" xml:id="chapter-11-l-8081">als ir wol wizzet, daz geschiht,</l>
				<l n="8082" xml:id="chapter-11-l-8082">dâ man ein solich wunder siht</l>
				<l n="8083" xml:id="chapter-11-l-8083">von schoene und von gevuocheit,</l>
				<l n="8084" xml:id="chapter-11-l-8084">als an Îsôte was geleit.</l>
				<l n="8085" xml:id="chapter-11-l-8085">Wem mag ich sî gelîchen</l>
				<l n="8086" xml:id="chapter-11-l-8086">die schoenen, saelderîchen</l>
				<l n="8087" xml:id="chapter-11-l-8087">wan den Syrênen eine,</l>
				<l n="8088" xml:id="chapter-11-l-8088">die mit dem agesteine</l>
				<l n="8089" xml:id="chapter-11-l-8089">die kiele ziehent ze sich?</l>
				<l n="8090" xml:id="chapter-11-l-8090">als zôch Îsôt, sô dunket mich,</l>
				<l n="8091" xml:id="chapter-11-l-8091">vil herzen unde gedanken în,</l>
				<l n="8092" xml:id="chapter-11-l-8092">die doch vil sicher wânden sîn</l>
				<l n="8093" xml:id="chapter-11-l-8093">von senedem ungemache.</l>
				<l n="8094" xml:id="chapter-11-l-8094">ouch sint die zwô sache,</l>
				<l n="8095" xml:id="chapter-11-l-8095">kiel âne anker unde muot,</l>
				<l n="8096" xml:id="chapter-11-l-8096">ze ebenmâzene guot.</l>
				<l n="8097" xml:id="chapter-11-l-8097">si sint sô selten beide</l>
				<l n="8098" xml:id="chapter-11-l-8098">an staeter wegeweide,</l>
				<l n="8099" xml:id="chapter-11-l-8099">sô dicke in ungewisser habe,</l>
				<l n="8100" xml:id="chapter-11-l-8100">wankende beidiu an und abe,</l>
				<l n="8101" xml:id="chapter-11-l-8101">ündende hin unde her.</l>
				<l n="8102" xml:id="chapter-11-l-8102">sus swebet diu wîselôse ger,</l>
				<l n="8103" xml:id="chapter-11-l-8103">der ungewisse minnen muot,</l>
				<l n="8104" xml:id="chapter-11-l-8104">rehte als daz schif âne anker tuot</l>
				<l n="8105" xml:id="chapter-11-l-8105">in ebengelîcher wîse.</l>
				<l n="8106" xml:id="chapter-11-l-8106">diu gevüege Îsôt, diu wîse,</l>
				<l n="8107" xml:id="chapter-11-l-8107">diu junge süeze künigîn</l>
				<l n="8108" xml:id="chapter-11-l-8108">alsô zôch sî gedanken în</l>
				<l n="8109" xml:id="chapter-11-l-8109">ûz maneges herzen arken,</l>
				<l n="8110" xml:id="chapter-11-l-8110">als der agestein die barken</l>
				<l n="8111" xml:id="chapter-11-l-8111">mit der Syrênen sange tuot.</l>
				<l n="8112" xml:id="chapter-11-l-8112">si sanc in maneges herzen muot</l>
				<l n="8113" xml:id="chapter-11-l-8113">offenlîchen unde tougen</l>
				<l n="8114" xml:id="chapter-11-l-8114">durch ôren und durch ougen.</l>
				<l n="8115" xml:id="chapter-11-l-8115">ir sanc, den s' offenlîche tete</l>
				<l n="8116" xml:id="chapter-11-l-8116">beide anderswâ und an der stete,</l>
				<l n="8117" xml:id="chapter-11-l-8117">daz was ir süeze singen,</l>
				<l n="8118" xml:id="chapter-11-l-8118">ir senftez seiten clingen,</l>
				<l n="8119" xml:id="chapter-11-l-8119">daz lûte und offenlîche</l>
				<l n="8120" xml:id="chapter-11-l-8120">durch der ôren künicrîche</l>
				<l n="8121" xml:id="chapter-11-l-8121">hin nider in diu herzen clanc.</l>
				<l n="8122" xml:id="chapter-11-l-8122">sô was der tougenlîche sanc</l>
				<l n="8123" xml:id="chapter-11-l-8123">ir wunderlîchiu schoene,</l>
				<l n="8124" xml:id="chapter-11-l-8124">diu mit ir muotgedoene</l>
				<l n="8125" xml:id="chapter-11-l-8125">verholne unde tougen</l>
				<l n="8126" xml:id="chapter-11-l-8126">durch diu venster der ougen</l>
				<l n="8127" xml:id="chapter-11-l-8127">in vil manic edele herze sleich</l>
				<l n="8128" xml:id="chapter-11-l-8128">und daz zouber dar în streich,</l>
				<l n="8129" xml:id="chapter-11-l-8129">daz die gedanke zehant</l>
				<l n="8130" xml:id="chapter-11-l-8130">vienc unde vâhende bant</l>
				<l n="8131" xml:id="chapter-11-l-8131">mit sene und mit seneder nôt.</l>
				<l n="8132" xml:id="chapter-11-l-8132">Sus haete sich diu schoene Îsôt</l>
				<l n="8133" xml:id="chapter-11-l-8133">von Tristandes lêre</l>
				<l n="8134" xml:id="chapter-11-l-8134">gebezzeret sêre.</l>
				<l n="8135" xml:id="chapter-11-l-8135">sî was suoze gemuot,</l>
				<l n="8136" xml:id="chapter-11-l-8136">ir site und ir gebaerde guot.</l>
				<l n="8137" xml:id="chapter-11-l-8137">si kunde schoeniu hantspil,</l>
				<l n="8138" xml:id="chapter-11-l-8138">schoener behendekeite vil:</l>
				<l n="8139" xml:id="chapter-11-l-8139">brieve und schanzûne tihten,</l>
				<l n="8140" xml:id="chapter-11-l-8140">ir getihte schône slihten,</l>
				<l n="8141" xml:id="chapter-11-l-8141">si kunde schrîben unde lesen.</l>
				<l n="8142" xml:id="chapter-11-l-8142">nu was ouch Tristan genesen</l>
				<l n="8143" xml:id="chapter-11-l-8143">ganz unde geheilet garwe,</l>
				<l n="8144" xml:id="chapter-11-l-8144">daz ime lîch unde varwe</l>
				<l n="8145" xml:id="chapter-11-l-8145">wider lûteren begunde.</l>
				<l n="8146" xml:id="chapter-11-l-8146">nu vorhte er alle stunde,</l>
				<l n="8147" xml:id="chapter-11-l-8147">daz in eteswer erkande</l>
				<l n="8148" xml:id="chapter-11-l-8148">von gesinde oder von lande,</l>
				<l n="8149" xml:id="chapter-11-l-8149">und was in staeter trahte,</l>
				<l n="8150" xml:id="chapter-11-l-8150">mit wie gevüeger ahte</l>
				<l n="8151" xml:id="chapter-11-l-8151">er urloup genaeme</l>
				<l n="8152" xml:id="chapter-11-l-8152">und ûz den sorgen kaeme.</l>
				<l n="8153" xml:id="chapter-11-l-8153">wan er wol wiste, möhte ez sîn,</l>
				<l n="8154" xml:id="chapter-11-l-8154">im solte ietweder künigîn</l>
				<l n="8155" xml:id="chapter-11-l-8155">kûme oder niemer urloup geben.</l>
				<l n="8156" xml:id="chapter-11-l-8156">nu bedâhte er aber, daz sîn leben</l>
				<l n="8157" xml:id="chapter-11-l-8157">z' allen zîten was geleit</l>
				<l n="8158" xml:id="chapter-11-l-8158">in michel ungewisheit.</l>
				<l n="8159" xml:id="chapter-11-l-8159">er gie zer küniginne</l>
				<l n="8160" xml:id="chapter-11-l-8160">und begunde in schoenem sinne</l>
				<l n="8161" xml:id="chapter-11-l-8161">sîne rede besetzen an der stete,</l>
				<l n="8162" xml:id="chapter-11-l-8162">als er an allen steten tete.</l>
				<l n="8163" xml:id="chapter-11-l-8163">er kniete vür si unde sprach:</l>
				<l n="8164" xml:id="chapter-11-l-8164">'vrouwe, genâde unde gemach</l>
				<l n="8165" xml:id="chapter-11-l-8165">und helfe, die ir mir habet getân,</l>
				<l n="8166" xml:id="chapter-11-l-8166">die lâze iu got ze staten gestân</l>
				<l n="8167" xml:id="chapter-11-l-8167">in dem êwigen rîche!</l>
				<l n="8168" xml:id="chapter-11-l-8168">ir habet sô saeleclîche</l>
				<l n="8169" xml:id="chapter-11-l-8169">mit mir geworben und sô wol,</l>
				<l n="8170" xml:id="chapter-11-l-8170">daz es iu got iemer lônen sol</l>
				<l n="8171" xml:id="chapter-11-l-8171">und ich ez iemer dienen wil</l>
				<l n="8172" xml:id="chapter-11-l-8172">unz an mînes tôdes zil,</l>
				<l n="8173" xml:id="chapter-11-l-8173">an swelher stat ich armer man</l>
				<l n="8174" xml:id="chapter-11-l-8174">iuwer lop gevürdern kan.</l>
				<l n="8175" xml:id="chapter-11-l-8175">saeligiu künigîn,</l>
				<l n="8176" xml:id="chapter-11-l-8176">ez sol mit iuwern hulden sîn,</l>
				<l n="8177" xml:id="chapter-11-l-8177">daz ich wider ze lande var,</l>
				<l n="8178" xml:id="chapter-11-l-8178">wan mîn dinc stât alsô dar,</l>
				<l n="8179" xml:id="chapter-11-l-8179">daz ich langer niht belîben kan.'</l>
				<l n="8180" xml:id="chapter-11-l-8180">Diu vrouwe lachete in an.</l>
				<l n="8181" xml:id="chapter-11-l-8181">'dîn smeichen' sprach si' deist ein wiht,</l>
				<l n="8182" xml:id="chapter-11-l-8182">ich engibe dir urloubes niht,</l>
				<l n="8183" xml:id="chapter-11-l-8183">dune kumest niht hinnen zwâre</l>
				<l n="8184" xml:id="chapter-11-l-8184">vor disem ganzen jâre.'</l>
				<l n="8185" xml:id="chapter-11-l-8185">'nein edeliu küniginne,</l>
				<l n="8186" xml:id="chapter-11-l-8186">nemet in iuwer sinne,</l>
				<l n="8187" xml:id="chapter-11-l-8187">wie ez umbe die gotes ê</l>
				<l n="8188" xml:id="chapter-11-l-8188">und umbe herzeliebe stê.</l>
				<l n="8189" xml:id="chapter-11-l-8189">ich hân dâ heime ein êlîch wîp,</l>
				<l n="8190" xml:id="chapter-11-l-8190">die minne ich als mîn selbes lîp</l>
				<l n="8191" xml:id="chapter-11-l-8191">und weiz wol, daz sich diu versiht</l>
				<l n="8192" xml:id="chapter-11-l-8192">und enhât ouch zwîvel dar an niht,</l>
				<l n="8193" xml:id="chapter-11-l-8193">ich ensî binamen tôt.</l>
				<l n="8194" xml:id="chapter-11-l-8194">und ist mîn angest und mîn nôt:</l>
				<l n="8195" xml:id="chapter-11-l-8195">wirt s' einem andern gegeben,</l>
				<l n="8196" xml:id="chapter-11-l-8196">sô ist mîn trôst und mîn leben</l>
				<l n="8197" xml:id="chapter-11-l-8197">und al diu vröude dâ hin,</l>
				<l n="8198" xml:id="chapter-11-l-8198">ze der ich dingende bin,</l>
				<l n="8199" xml:id="chapter-11-l-8199">und enwirde niemer mêre vrô.'</l>
				<l n="8200" xml:id="chapter-11-l-8200">'entriuwen' sprach diu wîse dô</l>
				<l n="8201" xml:id="chapter-11-l-8201">'Tantris, diu nôt ist êhaft.</l>
				<l n="8202" xml:id="chapter-11-l-8202">alsus getâne geselleschaft</l>
				<l n="8203" xml:id="chapter-11-l-8203">sol nieman guoter scheiden.</l>
				<l n="8204" xml:id="chapter-11-l-8204">got der genâde iu beiden,</l>
				<l n="8205" xml:id="chapter-11-l-8205">dînem wîbe unde dir!</l>
				<l n="8206" xml:id="chapter-11-l-8206">swie rehte ungerne ich dîn enbir,</l>
				<l n="8207" xml:id="chapter-11-l-8207">sô wil ich dîn durch got enbern.</l>
				<l n="8208" xml:id="chapter-11-l-8208">urloubes muoz ich dich gewern</l>
				<l n="8209" xml:id="chapter-11-l-8209">und bin dir willic unde holt.</l>
				<l n="8210" xml:id="chapter-11-l-8210">ich und mîn tohter Îsôlt</l>
				<l n="8211" xml:id="chapter-11-l-8211">wir geben dir ze dîner var</l>
				<l n="8212" xml:id="chapter-11-l-8212">und ze dîner lîpnar</l>
				<l n="8213" xml:id="chapter-11-l-8213">zwô marc von rôtem golde.</l>
				<l n="8214" xml:id="chapter-11-l-8214">die habe dir von Îsolde!'</l>
				<l n="8215" xml:id="chapter-11-l-8215">sus vielt der ellende</l>
				<l n="8216" xml:id="chapter-11-l-8216">ietwedere sîne hende</l>
				<l n="8217" xml:id="chapter-11-l-8217">des lîbes unde der sinne</l>
				<l n="8218" xml:id="chapter-11-l-8218">ietwederer küniginne,</l>
				<l n="8219" xml:id="chapter-11-l-8219">beidiu der muoter unde der maget.</l>
				<l n="8220" xml:id="chapter-11-l-8220">'iu beiden' sprach er 'sî gesaget</l>
				<l n="8221" xml:id="chapter-11-l-8221">von gote genâde und êre!'</l>
				<l n="8222" xml:id="chapter-11-l-8222">und enbeite ouch dô niemêre,</l>
				<l n="8223" xml:id="chapter-11-l-8223">er vuor von dannen z' Engelant,</l>
				<l n="8224" xml:id="chapter-11-l-8224">von Engelanden al zehant</l>
				<l n="8225" xml:id="chapter-11-l-8225">ze Curnewâle wider heim.</l>
			</div>
			<div n="12" xml:id="chapter-12" type="chapter" data-level="1">
				<head xml:lang="deu-Latn">Die Brautfahrt</head>
				<l n="8226" xml:id="chapter-12-l-8226">Nu Marke sîn oeheim</l>
				<l n="8227" xml:id="chapter-12-l-8227">und daz lantliut vernam,</l>
				<l n="8228" xml:id="chapter-12-l-8228">daz er gesunder wider kam,</l>
				<l n="8229" xml:id="chapter-12-l-8229">si wurden al gelîche</l>
				<l n="8230" xml:id="chapter-12-l-8230">von allem dem rîche</l>
				<l n="8231" xml:id="chapter-12-l-8231">rehte unde ûz allem herzen vrô.</l>
				<l n="8232" xml:id="chapter-12-l-8232">der künec sîn vriunt der vrâgte in dô,</l>
				<l n="8233" xml:id="chapter-12-l-8233">wie 'z ime ergangen waere.</l>
				<l n="8234" xml:id="chapter-12-l-8234">und er seite ime daz maere</l>
				<l n="8235" xml:id="chapter-12-l-8235">von obene hin ze grunde</l>
				<l n="8236" xml:id="chapter-12-l-8236">so 'r ebeneste kunde.</l>
				<l n="8237" xml:id="chapter-12-l-8237">des nam s' ouch alle wunder</l>
				<l n="8238" xml:id="chapter-12-l-8238">und begunden hier under</l>
				<l n="8239" xml:id="chapter-12-l-8239">vil schimpfen unde lachen</l>
				<l n="8240" xml:id="chapter-12-l-8240">und michel lahter machen</l>
				<l n="8241" xml:id="chapter-12-l-8241">von sîner verte in Îlant,</l>
				<l n="8242" xml:id="chapter-12-l-8242">von sîner vîndinne hant,</l>
				<l n="8243" xml:id="chapter-12-l-8243">wie schône in diu generte,</l>
				<l n="8244" xml:id="chapter-12-l-8244">von allem dem geverte,</l>
				<l n="8245" xml:id="chapter-12-l-8245">daz er under in begie.</l>
				<l n="8246" xml:id="chapter-12-l-8246">si jâhen, sine gevrieschen nie</l>
				<l n="8247" xml:id="chapter-12-l-8247">solhes wunders gemach.</l>
				<l n="8248" xml:id="chapter-12-l-8248">Nu diz allez geschach,</l>
				<l n="8249" xml:id="chapter-12-l-8249">daz sîn genist und sîn vart</l>
				<l n="8250" xml:id="chapter-12-l-8250">sêre unde wol belachet wart,</l>
				<l n="8251" xml:id="chapter-12-l-8251">dô vrâgeten s' in genôte</l>
				<l n="8252" xml:id="chapter-12-l-8252">von der maget Îsôte.</l>
				<l n="8253" xml:id="chapter-12-l-8253">'Îsôt' sprach er 'daz ist ein maget!</l>
				<l n="8254" xml:id="chapter-12-l-8254">daz al diu werlt von schoene saget,</l>
				<l n="8255" xml:id="chapter-12-l-8255">deist allez hie wider alse ein wint.</l>
				<l n="8256" xml:id="chapter-12-l-8256">diu liehte Îsôt daz ist ein kint</l>
				<l n="8257" xml:id="chapter-12-l-8257">von gebaerden und von lîbe,</l>
				<l n="8258" xml:id="chapter-12-l-8258">daz kint noch maget von wîbe</l>
				<l n="8259" xml:id="chapter-12-l-8259">als lustic unde als ûz erkorn</l>
				<l n="8260" xml:id="chapter-12-l-8260">nie wart noch niemer wirt geborn.</l>
				<l n="8261" xml:id="chapter-12-l-8261">diu lûtere, diu liehte Îsolt,</l>
				<l n="8262" xml:id="chapter-12-l-8262">diu ist lûter alse arâbesch golt.</l>
				<l n="8263" xml:id="chapter-12-l-8263">des ich ie waenende was,</l>
				<l n="8264" xml:id="chapter-12-l-8264">alse ich 'z an den buochen las,</l>
				<l n="8265" xml:id="chapter-12-l-8265">diu von ir lobe geschriben sint,</l>
				<l n="8266" xml:id="chapter-12-l-8266">Aurôren tohter unde ir kint,</l>
				<l n="8267" xml:id="chapter-12-l-8267">Tyntarides diu maere,</l>
				<l n="8268" xml:id="chapter-12-l-8268">daz an ir eine waere</l>
				<l n="8269" xml:id="chapter-12-l-8269">aller wîbe schônheit</l>
				<l n="8270" xml:id="chapter-12-l-8270">an einen bluomen geleit:</l>
				<l n="8271" xml:id="chapter-12-l-8271">von dem wâne bin ich komen,</l>
				<l n="8272" xml:id="chapter-12-l-8272">Îsôt hât mir den wân benomen</l>
				<l n="8273" xml:id="chapter-12-l-8273">ine geloube niemer mê,</l>
				<l n="8274" xml:id="chapter-12-l-8274">daz sunne von Mycêne gê.</l>
				<l n="8275" xml:id="chapter-12-l-8275">ganzlîchiu schoene ertagete nie</l>
				<l n="8276" xml:id="chapter-12-l-8276">ze Criechenlant, si taget hie.</l>
				<l n="8277" xml:id="chapter-12-l-8277">alle gedanke und alle man</l>
				<l n="8278" xml:id="chapter-12-l-8278">die kapfen niuwan Îlant an.</l>
				<l n="8279" xml:id="chapter-12-l-8279">dâ nemen ir ougen wunne,</l>
				<l n="8280" xml:id="chapter-12-l-8280">sehen, wie diu niuwe sunne</l>
				<l n="8281" xml:id="chapter-12-l-8281">nâch ir morgenrôte</l>
				<l n="8282" xml:id="chapter-12-l-8282">Îsôt nâch Îsôte,</l>
				<l n="8283" xml:id="chapter-12-l-8283">dâ her von Develîne</l>
				<l n="8284" xml:id="chapter-12-l-8284">in elliu herze schîne!</l>
				<l n="8285" xml:id="chapter-12-l-8285">diu liehte wunneclîche</l>
				<l n="8286" xml:id="chapter-12-l-8286">si erliuhtet elliu rîche.</l>
				<l n="8287" xml:id="chapter-12-l-8287">daz s' alle lobes von wîben sagent,</l>
				<l n="8288" xml:id="chapter-12-l-8288">swaz sî mit lobe ze maeren tragent,</l>
				<l n="8289" xml:id="chapter-12-l-8289">deist allez hie wider ein niht.</l>
				<l n="8290" xml:id="chapter-12-l-8290">der Îsôt under ougen siht,</l>
				<l n="8291" xml:id="chapter-12-l-8291">dem liutert 'z herze unde muot,</l>
				<l n="8292" xml:id="chapter-12-l-8292">rehte als diu gluot dem golde tuot:</l>
				<l n="8293" xml:id="chapter-12-l-8293">ez liebet leben unde lîp.</l>
				<l n="8294" xml:id="chapter-12-l-8294">mit ir enist kein ander wîp</l>
				<l n="8295" xml:id="chapter-12-l-8295">erleschet noch geswachet,</l>
				<l n="8296" xml:id="chapter-12-l-8296">als maneger maere machet.</l>
				<l n="8297" xml:id="chapter-12-l-8297">ir schoene diu schoenet,</l>
				<l n="8298" xml:id="chapter-12-l-8298">si zieret unde croenet</l>
				<l n="8299" xml:id="chapter-12-l-8299">wîp unde wîplîchen namen.</l>
				<l n="8300" xml:id="chapter-12-l-8300">des ensol sich ir dekeiniu schamen.'</l>
				<l n="8301" xml:id="chapter-12-l-8301">Als Tristan haete gesaget</l>
				<l n="8302" xml:id="chapter-12-l-8302">von sîner vrouwen der maget,</l>
				<l n="8303" xml:id="chapter-12-l-8303">der wunneclîchen von Îlant,</l>
				<l n="8304" xml:id="chapter-12-l-8304">dâ nâch als ez im was erkant,</l>
				<l n="8305" xml:id="chapter-12-l-8305">swer dô dâ bî dem maere was</l>
				<l n="8306" xml:id="chapter-12-l-8306">und ez rehte in sîn herze las,</l>
				<l n="8307" xml:id="chapter-12-l-8307">dem süezete diu rede den muot</l>
				<l n="8308" xml:id="chapter-12-l-8308">rehte alse des meien tou die bluot:</l>
				<l n="8309" xml:id="chapter-12-l-8309">si haeten alle muot dâ van.</l>
				<l n="8310" xml:id="chapter-12-l-8310">der wol gemuote Tristan</l>
				<l n="8311" xml:id="chapter-12-l-8311">der greif dô wider an sîn leben.</l>
				<l n="8312" xml:id="chapter-12-l-8312">im was ein ander leben gegeben:</l>
				<l n="8313" xml:id="chapter-12-l-8313">er was ein niuborner man.</l>
				<l n="8314" xml:id="chapter-12-l-8314">ez huop sich êrste umbe in an.</l>
				<l n="8315" xml:id="chapter-12-l-8315">er was dô geil unde vrô.</l>
				<l n="8316" xml:id="chapter-12-l-8316">künec unde hof die wâren dô</l>
				<l n="8317" xml:id="chapter-12-l-8317">ze sînem willen gereit,</l>
				<l n="8318" xml:id="chapter-12-l-8318">biz sich diu veige unmüezekeit,</l>
				<l n="8319" xml:id="chapter-12-l-8319">der verwâzene nît,</l>
				<l n="8320" xml:id="chapter-12-l-8320">der selten iemer gelît,</l>
				<l n="8321" xml:id="chapter-12-l-8321">under in begunde üeben,</l>
				<l n="8322" xml:id="chapter-12-l-8322">der hêrren vil betrüeben</l>
				<l n="8323" xml:id="chapter-12-l-8323">an ir muote und an ir siten,</l>
				<l n="8324" xml:id="chapter-12-l-8324">daz sî 'n der êren beniten</l>
				<l n="8325" xml:id="chapter-12-l-8325">unde der werdekeite,</l>
				<l n="8326" xml:id="chapter-12-l-8326">die der hof an in leite</l>
				<l n="8327" xml:id="chapter-12-l-8327">und al daz lantgesinde.</l>
				<l n="8328" xml:id="chapter-12-l-8328">si begunden vil swinde</l>
				<l n="8329" xml:id="chapter-12-l-8329">reden ze sînen dingen</l>
				<l n="8330" xml:id="chapter-12-l-8330">und in ze maere bringen,</l>
				<l n="8331" xml:id="chapter-12-l-8331">er waere ein zouberaere.</l>
				<l n="8332" xml:id="chapter-12-l-8332">diu vorderen maere,</l>
				<l n="8333" xml:id="chapter-12-l-8333">wie er ir vînt Môrolden sluoc,</l>
				<l n="8334" xml:id="chapter-12-l-8334">wie sich sîn dinc z' Îlant getruoc,</l>
				<l n="8335" xml:id="chapter-12-l-8335">des begunden s' under in dô jehen,</l>
				<l n="8336" xml:id="chapter-12-l-8336">ez waere ûz zoubere geschehen.</l>
				<l n="8337" xml:id="chapter-12-l-8337">'seht' sprâchen s' alle 'merket hie</l>
				<l n="8338" xml:id="chapter-12-l-8338">und sprechet, wie genas er ie</l>
				<l n="8339" xml:id="chapter-12-l-8339">vor dem starken Môrolde?</l>
				<l n="8340" xml:id="chapter-12-l-8340">wie betroug er Îsolde</l>
				<l n="8341" xml:id="chapter-12-l-8341">die wîsen küniginne,</l>
				<l n="8342" xml:id="chapter-12-l-8342">sîne tôtvîndinne,</l>
				<l n="8343" xml:id="chapter-12-l-8343">daz si sîn alsô vlîzec was,</l>
				<l n="8344" xml:id="chapter-12-l-8344">biz daz er von ir hant genas?</l>
				<l n="8345" xml:id="chapter-12-l-8345">merket wunder, hoeret her:</l>
				<l n="8346" xml:id="chapter-12-l-8346">der pârâtiere, wie kan er</l>
				<l n="8347" xml:id="chapter-12-l-8347">gesehendiu ougen blenden</l>
				<l n="8348" xml:id="chapter-12-l-8348">und allez daz verenden,</l>
				<l n="8349" xml:id="chapter-12-l-8349">daz er ze endene hât!'</l>
				<l n="8350" xml:id="chapter-12-l-8350">Hie mite gevielen s' an den rât,</l>
				<l n="8351" xml:id="chapter-12-l-8351">die Markes râtes pflâgen,</l>
				<l n="8352" xml:id="chapter-12-l-8352">daz si Marke an lâgen</l>
				<l n="8353" xml:id="chapter-12-l-8353">beidiu vruo und spâte</l>
				<l n="8354" xml:id="chapter-12-l-8354">mit vlîzeclîchem râte,</l>
				<l n="8355" xml:id="chapter-12-l-8355">daz er ein wîp naeme,</l>
				<l n="8356" xml:id="chapter-12-l-8356">von der er z' erben kaeme</l>
				<l n="8357" xml:id="chapter-12-l-8357">einer tohter oder eines suns.</l>
				<l n="8358" xml:id="chapter-12-l-8358">Marke sprach: 'got der hât uns</l>
				<l n="8359" xml:id="chapter-12-l-8359">einen guoten erben geben.</l>
				<l n="8360" xml:id="chapter-12-l-8360">got helfe uns, daz er müeze leben!</l>
				<l n="8361" xml:id="chapter-12-l-8361">Tristan die wîle er leben sol,</l>
				<l n="8362" xml:id="chapter-12-l-8362">sô wizzet endelîche wol,</l>
				<l n="8363" xml:id="chapter-12-l-8363">sone sol niemer künigîn</l>
				<l n="8364" xml:id="chapter-12-l-8364">noch vrouwe hie ze hove gesîn.'</l>
				<l n="8365" xml:id="chapter-12-l-8365">hie mite wart aber des hazzes mê,</l>
				<l n="8366" xml:id="chapter-12-l-8366">des nîdes aber dô mê dan ê,</l>
				<l n="8367" xml:id="chapter-12-l-8367">den sî Tristande truogen,</l>
				<l n="8368" xml:id="chapter-12-l-8368">und begunde ouch an genuogen</l>
				<l n="8369" xml:id="chapter-12-l-8369">ûz brechen alsô sêre,</l>
				<l n="8370" xml:id="chapter-12-l-8370">daz sî 'z in dô nie mêre</l>
				<l n="8371" xml:id="chapter-12-l-8371">vor verhelen kunden</l>
				<l n="8372" xml:id="chapter-12-l-8372">und ime ze manegen stunden</l>
				<l n="8373" xml:id="chapter-12-l-8373">die gebaerde buten und diu wort,</l>
				<l n="8374" xml:id="chapter-12-l-8374">daz er ervorhte den mort</l>
				<l n="8375" xml:id="chapter-12-l-8375">und was in den sorgen ie,</l>
				<l n="8376" xml:id="chapter-12-l-8376">daz s' eteswenne und eteswie</l>
				<l n="8377" xml:id="chapter-12-l-8377">den rât in ein getrüegen,</l>
				<l n="8378" xml:id="chapter-12-l-8378">daz sî 'n mortlîche slüegen.</l>
				<l n="8379" xml:id="chapter-12-l-8379">sînen oeheim Marken den bat er,</l>
				<l n="8380" xml:id="chapter-12-l-8380">daz er der lanthêrren ger</l>
				<l n="8381" xml:id="chapter-12-l-8381">z' einem ende braehte</l>
				<l n="8382" xml:id="chapter-12-l-8382">und durch got bedaehte</l>
				<l n="8383" xml:id="chapter-12-l-8383">sîn angest unde sîne nôt.</l>
				<l n="8384" xml:id="chapter-12-l-8384">er enwiste, wenne ez sîn tôt</l>
				<l n="8385" xml:id="chapter-12-l-8385">und sîn ende waere.</l>
				<l n="8386" xml:id="chapter-12-l-8386">Sin oeheim der gewaere</l>
				<l n="8387" xml:id="chapter-12-l-8387">der sprach: 'neve Tristan,</l>
				<l n="8388" xml:id="chapter-12-l-8388">swîc, ine kume hie niemer an.</l>
				<l n="8389" xml:id="chapter-12-l-8389">ine ger niht erben niuwan dîn;</l>
				<l n="8390" xml:id="chapter-12-l-8390">ouch soltu gâr âne angest sîn</l>
				<l n="8391" xml:id="chapter-12-l-8391">umbe dînen lîp und umbe dîn leben:</l>
				<l n="8392" xml:id="chapter-12-l-8392">ich wil dir guoten vride geben.</l>
				<l n="8393" xml:id="chapter-12-l-8393">ir aller nîden unde ir haz</l>
				<l n="8394" xml:id="chapter-12-l-8394">nu sô dir got, waz schadet dir daz?</l>
				<l n="8395" xml:id="chapter-12-l-8395">hazzen unde nîden</l>
				<l n="8396" xml:id="chapter-12-l-8396">daz muoz der biderbe lîden.</l>
				<l n="8397" xml:id="chapter-12-l-8397">der man der werdet al die vrist,</l>
				<l n="8398" xml:id="chapter-12-l-8398">die wîle und er geniten ist.</l>
				<l n="8399" xml:id="chapter-12-l-8399">wirde unde nît diu zwei diu sint</l>
				<l n="8400" xml:id="chapter-12-l-8400">rehte alse ein muoter unde ir kint.</l>
				<l n="8401" xml:id="chapter-12-l-8401">diu wirde diu birt alle zît</l>
				<l n="8402" xml:id="chapter-12-l-8402">und vuoret haz unde nît.</l>
				<l n="8403" xml:id="chapter-12-l-8403">wen gevellet ouch mê hazzes an</l>
				<l n="8404" xml:id="chapter-12-l-8404">dan einen saeligen man?</l>
				<l n="8405" xml:id="chapter-12-l-8405">diu saelde ist arm unde swach,</l>
				<l n="8406" xml:id="chapter-12-l-8406">diu nie dekeinen haz gesach.</l>
				<l n="8407" xml:id="chapter-12-l-8407">lebe iemer und wirp iemer daz,</l>
				<l n="8408" xml:id="chapter-12-l-8408">daz du einen tac sîst âne haz.</l>
				<l n="8409" xml:id="chapter-12-l-8409">dû enwirbest niemer daz,</l>
				<l n="8410" xml:id="chapter-12-l-8410">daz du iemer werdest âne haz.</l>
				<l n="8411" xml:id="chapter-12-l-8411">wellest aber von boeser diet</l>
				<l n="8412" xml:id="chapter-12-l-8412">ungehazzet sîn, sô sing ir liet</l>
				<l n="8413" xml:id="chapter-12-l-8413">und wis mit in ein boese wiht,</l>
				<l n="8414" xml:id="chapter-12-l-8414">sône hazzent sî dich niht.</l>
				<l n="8415" xml:id="chapter-12-l-8415">Tristan, swaz ieman getuo,</l>
				<l n="8416" xml:id="chapter-12-l-8416">sô rihte dû dich ie dar zuo,</l>
				<l n="8417" xml:id="chapter-12-l-8417">daz tû hôhes muotes sîs.</l>
				<l n="8418" xml:id="chapter-12-l-8418">wis vor bedenkende alle wîs</l>
				<l n="8419" xml:id="chapter-12-l-8419">dînen vrumen und dîn êre</l>
				<l n="8420" xml:id="chapter-12-l-8420">und enrât mir niht mêre,</l>
				<l n="8421" xml:id="chapter-12-l-8421">daz dir ze schaden müge ergân!</l>
				<l n="8422" xml:id="chapter-12-l-8422">swaz rede hier umbe wirt getân,</l>
				<l n="8423" xml:id="chapter-12-l-8423">des envolge ich weder in noch dir.'</l>
				<l n="8424" xml:id="chapter-12-l-8424">'hêrre, sô gebietet mir,</l>
				<l n="8425" xml:id="chapter-12-l-8425">sô wil ich von dem hove varn.</l>
				<l n="8426" xml:id="chapter-12-l-8426">ine mac mich vor in niht bewarn.</l>
				<l n="8427" xml:id="chapter-12-l-8427">sol ich bî disem hazze wesen,</l>
				<l n="8428" xml:id="chapter-12-l-8428">sone kan ich niemer genesen.</l>
				<l n="8429" xml:id="chapter-12-l-8429">ê ich sus angestlîche</l>
				<l n="8430" xml:id="chapter-12-l-8430">elliu künicrîche</l>
				<l n="8431" xml:id="chapter-12-l-8431">wolte haben ze mîner hant,</l>
				<l n="8432" xml:id="chapter-12-l-8432">ich waere ê iemer âne lant.'</l>
				<l n="8433" xml:id="chapter-12-l-8433">Dô Marke sînen ernest sach,</l>
				<l n="8434" xml:id="chapter-12-l-8434">er bat in swîgen unde sprach:</l>
				<l n="8435" xml:id="chapter-12-l-8435">'neve, swie gerne ich staete</l>
				<l n="8436" xml:id="chapter-12-l-8436">und triuwe zuo dir haete,</l>
				<l n="8437" xml:id="chapter-12-l-8437">sone gestatestû mir 's niht.</l>
				<l n="8438" xml:id="chapter-12-l-8438">swaz sô nû hier ûz geschiht,</l>
				<l n="8439" xml:id="chapter-12-l-8439">dâ bin ich gâr unschuldic an.</l>
				<l n="8440" xml:id="chapter-12-l-8440">swie ich dir nû gevolgen kan,</l>
				<l n="8441" xml:id="chapter-12-l-8441">dâ bin ich aber bereite zuo.</l>
				<l n="8442" xml:id="chapter-12-l-8442">sag an, waz wiltu daz ich tuo?'</l>
				<l n="8443" xml:id="chapter-12-l-8443">'dâ besendet iuwern hoverât,</l>
				<l n="8444" xml:id="chapter-12-l-8444">der iuch hier ûf geleitet hât,</l>
				<l n="8445" xml:id="chapter-12-l-8445">und ervaret iegelîches muot:</l>
				<l n="8446" xml:id="chapter-12-l-8446">vrâget, wie si dunke guot,</l>
				<l n="8447" xml:id="chapter-12-l-8447">daz ir hie mite gebâret,</l>
				<l n="8448" xml:id="chapter-12-l-8448">ir willen sô gevâret,</l>
				<l n="8449" xml:id="chapter-12-l-8449">daz ez mit êren müge gestân.'</l>
				<l n="8450" xml:id="chapter-12-l-8450">nu diz wart schiere getân,</l>
				<l n="8451" xml:id="chapter-12-l-8451">daz s' alle wâren besant.</l>
				<l n="8452" xml:id="chapter-12-l-8452">nu die gerieten ouch zehant</l>
				<l n="8453" xml:id="chapter-12-l-8453">und niwan durch Tristandes tôt:</l>
				<l n="8454" xml:id="chapter-12-l-8454">möhte ez gesîn, diu schoene Îsôt</l>
				<l n="8455" xml:id="chapter-12-l-8455">diu gezaeme im wol ze wîbe</l>
				<l n="8456" xml:id="chapter-12-l-8456">an gebürte, an tugende, an lîbe,</l>
				<l n="8457" xml:id="chapter-12-l-8457">und statten ouch den rât alsô.</l>
				<l n="8458" xml:id="chapter-12-l-8458">vür Marken kâmen s' alle dô.</l>
				<l n="8459" xml:id="chapter-12-l-8459">ir einer, der ez kunde,</l>
				<l n="8460" xml:id="chapter-12-l-8460">der sprach mit einem munde</l>
				<l n="8461" xml:id="chapter-12-l-8461">ir aller willen unde ir muot:</l>
				<l n="8462" xml:id="chapter-12-l-8462">'hêrre' sprach er 'uns dunket guot:</l>
				<l n="8463" xml:id="chapter-12-l-8463">diu schoene Îsôt von Îlant,</l>
				<l n="8464" xml:id="chapter-12-l-8464">als al den landen ist bekant,</l>
				<l n="8465" xml:id="chapter-12-l-8465">diu uns und in gelegen sint,</l>
				<l n="8466" xml:id="chapter-12-l-8466">diu ist ein maget unde ein kint,</l>
				<l n="8467" xml:id="chapter-12-l-8467">an die wîplîchiu saelekeit</l>
				<l n="8468" xml:id="chapter-12-l-8468">alle die saelde hât geleit,</l>
				<l n="8469" xml:id="chapter-12-l-8469">die si dar gelegen kunde,</l>
				<l n="8470" xml:id="chapter-12-l-8470">als ir ze maneger stunde</l>
				<l n="8471" xml:id="chapter-12-l-8471">von ir selbe habet vernomen,</l>
				<l n="8472" xml:id="chapter-12-l-8472">diu ist saelic unde vollekomen</l>
				<l n="8473" xml:id="chapter-12-l-8473">an lebene unde an lîbe,</l>
				<l n="8474" xml:id="chapter-12-l-8474">mag iu diu ze wîbe</l>
				<l n="8475" xml:id="chapter-12-l-8475">und uns ze vrouwen werden,</l>
				<l n="8476" xml:id="chapter-12-l-8476">sone kan uns ûf der erden</l>
				<l n="8477" xml:id="chapter-12-l-8477">an wîbe niemer baz geschehen.'</l>
				<l n="8478" xml:id="chapter-12-l-8478">Der künic sprach: 'lât hêrre sehen:</l>
				<l n="8479" xml:id="chapter-12-l-8479">ob ich die gerne wolte hân,</l>
				<l n="8480" xml:id="chapter-12-l-8480">wie solte ez iemer ergân?</l>
				<l n="8481" xml:id="chapter-12-l-8481">wan nemet ir doch in iuwern sin,</l>
				<l n="8482" xml:id="chapter-12-l-8482">wie 'z under uns und under in</l>
				<l n="8483" xml:id="chapter-12-l-8483">nu guote wîle sî gewant:</l>
				<l n="8484" xml:id="chapter-12-l-8484">und hazzet liut unde lant.</l>
				<l n="8485" xml:id="chapter-12-l-8485">Gurmûn ist mir von herzen gram</l>
				<l n="8486" xml:id="chapter-12-l-8486">und hât ouch reht, ich bin im sam.</l>
				<l n="8487" xml:id="chapter-12-l-8487">wer getrüege iemer under uns zwein</l>
				<l n="8488" xml:id="chapter-12-l-8488">sô grôze vriuntschaft inein?'</l>
				<l n="8489" xml:id="chapter-12-l-8489">'hêrre' sprâchen s' aber dô</l>
				<l n="8490" xml:id="chapter-12-l-8490">'ez vüeget sich vil dicke alsô,</l>
				<l n="8491" xml:id="chapter-12-l-8491">daz under landen schade ergât.</l>
				<l n="8492" xml:id="chapter-12-l-8492">sô suln si beidenthalben rât</l>
				<l n="8493" xml:id="chapter-12-l-8493">beidiu suochen unde vinden</l>
				<l n="8494" xml:id="chapter-12-l-8494">und suln ez mit ir kinden</l>
				<l n="8495" xml:id="chapter-12-l-8495">wider ze suone bringen.</l>
				<l n="8496" xml:id="chapter-12-l-8496">ûz hezlîchen dingen</l>
				<l n="8497" xml:id="chapter-12-l-8497">wirt dicke michel vriuntschaft.</l>
				<l n="8498" xml:id="chapter-12-l-8498">sît ir hie zuo gedanchaft,</l>
				<l n="8499" xml:id="chapter-12-l-8499">ir muget doch wol geleben den tac,</l>
				<l n="8500" xml:id="chapter-12-l-8500">daz Îlant iuwer werden mac.</l>
				<l n="8501" xml:id="chapter-12-l-8501">Îlant stât niuwan an in drîn:</l>
				<l n="8502" xml:id="chapter-12-l-8502">künic unde künigîn</l>
				<l n="8503" xml:id="chapter-12-l-8503">an Îsôte eine g' erbet sint.</l>
				<l n="8504" xml:id="chapter-12-l-8504">sî ist ir einegez kint.'</l>
				<l n="8505" xml:id="chapter-12-l-8505">des antwurte in dô Marke:</l>
				<l n="8506" xml:id="chapter-12-l-8506">'Tristan der hât mich starke</l>
				<l n="8507" xml:id="chapter-12-l-8507">in gedanke durch si brâht.</l>
				<l n="8508" xml:id="chapter-12-l-8508">ich hân vil durch sî gedâht,</l>
				<l n="8509" xml:id="chapter-12-l-8509">als er si lobete wider mich.</l>
				<l n="8510" xml:id="chapter-12-l-8510">von den gedanken bin ouch ich</l>
				<l n="8511" xml:id="chapter-12-l-8511">von den andern allen</l>
				<l n="8512" xml:id="chapter-12-l-8512">sô sêre an sî gevallen,</l>
				<l n="8513" xml:id="chapter-12-l-8513">sine müge mir danne werden,</l>
				<l n="8514" xml:id="chapter-12-l-8514">sone wirt ûf diser erden</l>
				<l n="8515" xml:id="chapter-12-l-8515">niemer dekeiniu mîn wîp,</l>
				<l n="8516" xml:id="chapter-12-l-8516">sam mir got und mîn selbes lîp!'</l>
				<l n="8517" xml:id="chapter-12-l-8517">den eit tete er niht umbe daz,</l>
				<l n="8518" xml:id="chapter-12-l-8518">daz im sîn gemüete iht baz</l>
				<l n="8519" xml:id="chapter-12-l-8519">sô hin stüende danne her.</l>
				<l n="8520" xml:id="chapter-12-l-8520">durch die kündekeit swuor er,</l>
				<l n="8521" xml:id="chapter-12-l-8521">daz es im gâr was ungedâht,</l>
				<l n="8522" xml:id="chapter-12-l-8522">daz ez iemer würde z' ende brâht.</l>
				<l n="8523" xml:id="chapter-12-l-8523">Des küneges rât sprach aber dô:</l>
				<l n="8524" xml:id="chapter-12-l-8524">'hêrre, gevüeget ir 'z alsô,</l>
				<l n="8525" xml:id="chapter-12-l-8525">daz mîn hêr Tristan, der hie stât,</l>
				<l n="8526" xml:id="chapter-12-l-8526">der dâ ze hove künde hât,</l>
				<l n="8527" xml:id="chapter-12-l-8527">iuwer boteschaft dâ werben wil,</l>
				<l n="8528" xml:id="chapter-12-l-8528">sô ist ez allez an ein zil</l>
				<l n="8529" xml:id="chapter-12-l-8529">und an ein staetez ende brâht.</l>
				<l n="8530" xml:id="chapter-12-l-8530">der ist wîse und wol bedâht</l>
				<l n="8531" xml:id="chapter-12-l-8531">und saelic z' allen dingen.</l>
				<l n="8532" xml:id="chapter-12-l-8532">der mag ez ze ende bringen.</l>
				<l n="8533" xml:id="chapter-12-l-8533">er kan ir aller sprâche wol.</l>
				<l n="8534" xml:id="chapter-12-l-8534">er endet, swaz er enden sol.'</l>
				<l n="8535" xml:id="chapter-12-l-8535">'Ir râtet übel' sprach Marke</l>
				<l n="8536" xml:id="chapter-12-l-8536">'ir vlîzet iuch ze starke</l>
				<l n="8537" xml:id="chapter-12-l-8537">Tristandes schaden und sîner nôt.</l>
				<l n="8538" xml:id="chapter-12-l-8538">er ist doch z' einem mâle tôt</l>
				<l n="8539" xml:id="chapter-12-l-8539">vür iuch und iuwer erben.</l>
				<l n="8540" xml:id="chapter-12-l-8540">ir sult in aber sterben</l>
				<l n="8541" xml:id="chapter-12-l-8541">zem anderen mâle.</l>
				<l n="8542" xml:id="chapter-12-l-8542">nein ir von Curnewâle,</l>
				<l n="8543" xml:id="chapter-12-l-8543">ir müezet selbe dâ hin.</l>
				<l n="8544" xml:id="chapter-12-l-8544">niemêre râtet mir ûf in!'</l>
				<l n="8545" xml:id="chapter-12-l-8545">'hêrre' sprach aber Tristan</l>
				<l n="8546" xml:id="chapter-12-l-8546">'sine misseredent niht hier an.</l>
				<l n="8547" xml:id="chapter-12-l-8547">ez waere wol gevüege,</l>
				<l n="8548" xml:id="chapter-12-l-8548">swâ iuch der muot zuo trüege,</l>
				<l n="8549" xml:id="chapter-12-l-8549">griffe ich ez beltlîcher an</l>
				<l n="8550" xml:id="chapter-12-l-8550">und bereiter danne ein ander man.</l>
				<l n="8551" xml:id="chapter-12-l-8551">und ist ouch reht, daz ich ez tuo.</l>
				<l n="8552" xml:id="chapter-12-l-8552">herre, ich bin harte guot dar zuo.</l>
				<l n="8553" xml:id="chapter-12-l-8553">ez enwirbet zwâre nieman baz.</l>
				<l n="8554" xml:id="chapter-12-l-8554">gebietet et in allen daz,</l>
				<l n="8555" xml:id="chapter-12-l-8555">daz si selbe mit mir varn,</l>
				<l n="8556" xml:id="chapter-12-l-8556">hin unde her mit mir bewarn</l>
				<l n="8557" xml:id="chapter-12-l-8557">iuwer dinc und iuwer êre.'</l>
				<l n="8558" xml:id="chapter-12-l-8558">'nein, dû enkumest niht mêre</l>
				<l n="8559" xml:id="chapter-12-l-8559">in ir gewalt und in ir hant,</l>
				<l n="8560" xml:id="chapter-12-l-8560">sît dich got wider hât gesant.'</l>
				<l n="8561" xml:id="chapter-12-l-8561">'hêrre, zewâre diz muoz wesen.</l>
				<l n="8562" xml:id="chapter-12-l-8562">suln si sterben oder genesen,</l>
				<l n="8563" xml:id="chapter-12-l-8563">daz muoz ouch mir mit in geschehen.</l>
				<l n="8564" xml:id="chapter-12-l-8564">ich wil si selbe lâzen sehen,</l>
				<l n="8565" xml:id="chapter-12-l-8565">belîbet diz lant erben vrî,</l>
				<l n="8566" xml:id="chapter-12-l-8566">ob daz von mînen schulden sî.</l>
				<l n="8567" xml:id="chapter-12-l-8567">heizet si sich bereiten!</l>
				<l n="8568" xml:id="chapter-12-l-8568">ich wil den kiel leiten</l>
				<l n="8569" xml:id="chapter-12-l-8569">und vüeren mit mîn selbes hant</l>
				<l n="8570" xml:id="chapter-12-l-8570">in daz saelige Îlant</l>
				<l n="8571" xml:id="chapter-12-l-8571">hin wider ze Develîne</l>
				<l n="8572" xml:id="chapter-12-l-8572">gegen dem sunnenschîne,</l>
				<l n="8573" xml:id="chapter-12-l-8573">der manegem herzen vröude birt.</l>
				<l n="8574" xml:id="chapter-12-l-8574">wer weiz, ob uns diu schoene wirt?</l>
				<l n="8575" xml:id="chapter-12-l-8575">hêrre, werde iu diu schoene Îsôt,</l>
				<l n="8576" xml:id="chapter-12-l-8576">laege wir dan alle tôt,</l>
				<l n="8577" xml:id="chapter-12-l-8577">dâ waere lützel schaden an.'</l>
				<l n="8578" xml:id="chapter-12-l-8578">und alse Markes râtman</l>
				<l n="8579" xml:id="chapter-12-l-8579">gehôrten, war diu rede gie,</l>
				<l n="8580" xml:id="chapter-12-l-8580">sine wurden alsô trûric nie</l>
				<l n="8581" xml:id="chapter-12-l-8581">in allen ir jâren,</l>
				<l n="8582" xml:id="chapter-12-l-8582">sô sî der rede wâren.</l>
				<l n="8583" xml:id="chapter-12-l-8583">nu muose ez unde solte wesen.</l>
				<l n="8584" xml:id="chapter-12-l-8584">Tristan hiez ûz dem hove lesen</l>
				<l n="8585" xml:id="chapter-12-l-8585">des küneges heinlîchaere,</l>
				<l n="8586" xml:id="chapter-12-l-8586">zweinzec ritter gewaere</l>
				<l n="8587" xml:id="chapter-12-l-8587">und zuo der nôt die besten.</l>
				<l n="8588" xml:id="chapter-12-l-8588">von lande und von gesten</l>
				<l n="8589" xml:id="chapter-12-l-8589">gewan er sehzic umbe solt.</l>
				<l n="8590" xml:id="chapter-12-l-8590">des râtes haete er âne golt</l>
				<l n="8591" xml:id="chapter-12-l-8591">zweinzec lantbarûne.</l>
				<l n="8592" xml:id="chapter-12-l-8592">sus was der cumpanjûne</l>
				<l n="8593" xml:id="chapter-12-l-8593">hundert unde dekeiner mê.</l>
				<l n="8594" xml:id="chapter-12-l-8594">mit den vuor Tristan über sê,</l>
				<l n="8595" xml:id="chapter-12-l-8595">die wâren sîn geselleschaft,</l>
				<l n="8596" xml:id="chapter-12-l-8596">und vuorte ouch râtes die craft</l>
				<l n="8597" xml:id="chapter-12-l-8597">an spîse unde an waete,</l>
				<l n="8598" xml:id="chapter-12-l-8598">an anderm schifgeraete,</l>
				<l n="8599" xml:id="chapter-12-l-8599">daz sô vil liuten zuo z' ir vart</l>
				<l n="8600" xml:id="chapter-12-l-8600">nie kiel sô wol berâten wart.</l>
				<l n="8601" xml:id="chapter-12-l-8601">Si lesent an Tristande,</l>
				<l n="8602" xml:id="chapter-12-l-8602">daz ein swalwe z' Îlande</l>
				<l n="8603" xml:id="chapter-12-l-8603">von Curnewâle kaeme,</l>
				<l n="8604" xml:id="chapter-12-l-8604">ein vrouwen hâr dâ naeme</l>
				<l n="8605" xml:id="chapter-12-l-8605">z' ir bûwe und z' ir geniste</l>
				<l n="8606" xml:id="chapter-12-l-8606">( ine weiz, wâ sî 'z dâ wiste)</l>
				<l n="8607" xml:id="chapter-12-l-8607">und vuorte daz wider über sê.</l>
				<l n="8608" xml:id="chapter-12-l-8608">genistet ie kein swalwe mê</l>
				<l n="8609" xml:id="chapter-12-l-8609">mit solhem ungemache,</l>
				<l n="8610" xml:id="chapter-12-l-8610">sô vil sô sî bûsache</l>
				<l n="8611" xml:id="chapter-12-l-8611">bî ir in dem lande vant,</l>
				<l n="8612" xml:id="chapter-12-l-8612">daz s' über mer in vremediu lant</l>
				<l n="8613" xml:id="chapter-12-l-8613">nâch ir bûgeraete streich?</l>
				<l n="8614" xml:id="chapter-12-l-8614">weiz got, hie spellet sich der leich,</l>
				<l n="8615" xml:id="chapter-12-l-8615">hie lispet daz maere.</l>
				<l n="8616" xml:id="chapter-12-l-8616">ouch ist ez alwaere,</l>
				<l n="8617" xml:id="chapter-12-l-8617">swer saget, daz Tristan ûf daz mer</l>
				<l n="8618" xml:id="chapter-12-l-8618">nâch wâne schiffete mit her</l>
				<l n="8619" xml:id="chapter-12-l-8619">und ensolte des niht nemen war,</l>
				<l n="8620" xml:id="chapter-12-l-8620">wie lange er vüere oder war,</l>
				<l n="8621" xml:id="chapter-12-l-8621">und enwiste ouch niht wen suochen.</l>
				<l n="8622" xml:id="chapter-12-l-8622">waz rach er an den buochen,</l>
				<l n="8623" xml:id="chapter-12-l-8623">der diz hiez schrîben unde lesen?</l>
				<l n="8624" xml:id="chapter-12-l-8624">jâ waeren s' alle samet gewesen,</l>
				<l n="8625" xml:id="chapter-12-l-8625">der künic, der sî ûz sande,</l>
				<l n="8626" xml:id="chapter-12-l-8626">sîn rât von dem lande,</l>
				<l n="8627" xml:id="chapter-12-l-8627">die boten gouche unde soten,</l>
				<l n="8628" xml:id="chapter-12-l-8628">waeren s' alsô gewesen boten.</l>
				<l n="8629" xml:id="chapter-12-l-8629">Nû Tristan was ûf sîne vart</l>
				<l n="8630" xml:id="chapter-12-l-8630">und schiffete allez hinewart,</l>
				<l n="8631" xml:id="chapter-12-l-8631">er unde sîn geselleschaft.</l>
				<l n="8632" xml:id="chapter-12-l-8632">der was ein teil vil sorchaft.</l>
				<l n="8633" xml:id="chapter-12-l-8633">ich meine die barûne,</l>
				<l n="8634" xml:id="chapter-12-l-8634">die zweinzic cumpanjûne,</l>
				<l n="8635" xml:id="chapter-12-l-8635">den rât von Curnewâle.</l>
				<l n="8636" xml:id="chapter-12-l-8636">die haeten zuo dem mâle</l>
				<l n="8637" xml:id="chapter-12-l-8637">vil michel angest unde nôt.</l>
				<l n="8638" xml:id="chapter-12-l-8638">sie wânden alle wesen tôt.</l>
				<l n="8639" xml:id="chapter-12-l-8639">sie vluocheten der stunde</l>
				<l n="8640" xml:id="chapter-12-l-8640">mit herzen und mit munde,</l>
				<l n="8641" xml:id="chapter-12-l-8641">daz der reise unde der vart</l>
				<l n="8642" xml:id="chapter-12-l-8642">ze Îlande ie gedâht wart.</l>
				<l n="8643" xml:id="chapter-12-l-8643">sine kunden umbe ir eigen leben</l>
				<l n="8644" xml:id="chapter-12-l-8644">in selben keinen rât gegeben.</l>
				<l n="8645" xml:id="chapter-12-l-8645">si rieten her, si rieten hin</l>
				<l n="8646" xml:id="chapter-12-l-8646">und enkunden nie niht under in</l>
				<l n="8647" xml:id="chapter-12-l-8647">gerâten, daz in töhte</l>
				<l n="8648" xml:id="chapter-12-l-8648">und daz rât heizen möhte.</l>
				<l n="8649" xml:id="chapter-12-l-8649">und enwas ouch daz kein wunder:</l>
				<l n="8650" xml:id="chapter-12-l-8650">hier umbe noch hier under</l>
				<l n="8651" xml:id="chapter-12-l-8651">was râtes niht wan zweier ein,</l>
				<l n="8652" xml:id="chapter-12-l-8652">in müese einez under zwein</l>
				<l n="8653" xml:id="chapter-12-l-8653">bringen umbe ir leben vrist:</l>
				<l n="8654" xml:id="chapter-12-l-8654">âventiure oder list.</l>
				<l n="8655" xml:id="chapter-12-l-8655">der list was aber dâ tiure.</l>
				<l n="8656" xml:id="chapter-12-l-8656">sô was ouch âventiure</l>
				<l n="8657" xml:id="chapter-12-l-8657">ir keinem in wâne.</l>
				<l n="8658" xml:id="chapter-12-l-8658">si wâren beider âne.</l>
				<l n="8659" xml:id="chapter-12-l-8659">doch sprâchen ir genuoge:</l>
				<l n="8660" xml:id="chapter-12-l-8660">'wîsheit unde vuoge</l>
				<l n="8661" xml:id="chapter-12-l-8661">der ist harte vil an disem man.</l>
				<l n="8662" xml:id="chapter-12-l-8662">ist daz uns got gelückes gan,</l>
				<l n="8663" xml:id="chapter-12-l-8663">wir mugen vil wol mit ime genesen,</l>
				<l n="8664" xml:id="chapter-12-l-8664">wolte er dekeiner mâze wesen</l>
				<l n="8665" xml:id="chapter-12-l-8665">an sîner blinden vrecheit.</l>
				<l n="8666" xml:id="chapter-12-l-8666">der ist ze vil an in geleit.</l>
				<l n="8667" xml:id="chapter-12-l-8667">er ist ze vrech und ze gemuot,</l>
				<l n="8668" xml:id="chapter-12-l-8668">ern ruochet hiute, waz er tuot.</l>
				<l n="8669" xml:id="chapter-12-l-8669">ern gaebe niht ein halbez brôt</l>
				<l n="8670" xml:id="chapter-12-l-8670">umbe uns noch umbe sîn selbes tôt.</l>
				<l n="8671" xml:id="chapter-12-l-8671">und iedoch unser bester wân</l>
				<l n="8672" xml:id="chapter-12-l-8672">der muoz an sînen saelden stân.</l>
				<l n="8673" xml:id="chapter-12-l-8673">sîn witze muoz uns lêre geben,</l>
				<l n="8674" xml:id="chapter-12-l-8674">wie wir gevristen daz leben.'</l>
				<l n="8675" xml:id="chapter-12-l-8675">Dô sî z' Îlande kâmen,</l>
				<l n="8676" xml:id="chapter-12-l-8676">ir gelende dâ genâmen,</l>
				<l n="8677" xml:id="chapter-12-l-8677">dâ man in sagete maere,</l>
				<l n="8678" xml:id="chapter-12-l-8678">daz der künic waere</l>
				<l n="8679" xml:id="chapter-12-l-8679">ze Weisefort vür die stât,</l>
				<l n="8680" xml:id="chapter-12-l-8680">Tristan den anker werfen bât</l>
				<l n="8681" xml:id="chapter-12-l-8681">wol alse verre von der habe,</l>
				<l n="8682" xml:id="chapter-12-l-8682">daz man mit einem bogen dar abe</l>
				<l n="8683" xml:id="chapter-12-l-8683">niht möhte haben geslagen zuo z' in.</l>
				<l n="8684" xml:id="chapter-12-l-8684">sîne lantbarûne bâten in,</l>
				<l n="8685" xml:id="chapter-12-l-8685">daz er durch got in seite,</l>
				<l n="8686" xml:id="chapter-12-l-8686">mit waz gelegenheite</l>
				<l n="8687" xml:id="chapter-12-l-8687">er wolte werben umbe daz wîp.</l>
				<l n="8688" xml:id="chapter-12-l-8688">ez gienge in sêre an den lîp.</l>
				<l n="8689" xml:id="chapter-12-l-8689">ez diuhte sî und waere ouch guot,</l>
				<l n="8690" xml:id="chapter-12-l-8690">daz er in seite sînen muot.</l>
				<l n="8691" xml:id="chapter-12-l-8691">Tristan sprach: 'dâ entuot niemê,</l>
				<l n="8692" xml:id="chapter-12-l-8692">bewart, daz iuwer keiner gê</l>
				<l n="8693" xml:id="chapter-12-l-8693">hin vür den liuten z' ougen.</l>
				<l n="8694" xml:id="chapter-12-l-8694">weset alle hinne tougen!</l>
				<l n="8695" xml:id="chapter-12-l-8695">wan knehte und marnaere,</l>
				<l n="8696" xml:id="chapter-12-l-8696">die vorschen der maere</l>
				<l n="8697" xml:id="chapter-12-l-8697">ûf der brucke vor der schiftür,</l>
				<l n="8698" xml:id="chapter-12-l-8698">und iuwer keiner kome dar vür!</l>
				<l n="8699" xml:id="chapter-12-l-8699">swîget unde tuot iuch în!</l>
				<l n="8700" xml:id="chapter-12-l-8700">ich wil selbe dâ vor sîn,</l>
				<l n="8701" xml:id="chapter-12-l-8701">wan ich die lantsprâche kan.</l>
				<l n="8702" xml:id="chapter-12-l-8702">man wirt uns schiere komende an</l>
				<l n="8703" xml:id="chapter-12-l-8703">von den burgaeren</l>
				<l n="8704" xml:id="chapter-12-l-8704">mit übelîchen maeren.</l>
				<l n="8705" xml:id="chapter-12-l-8705">den muoz ich liegen disen tac,</l>
				<l n="8706" xml:id="chapter-12-l-8706">swaz ich in geliegen mac.</l>
				<l n="8707" xml:id="chapter-12-l-8707">helet ir iuch hier inne.</l>
				<l n="8708" xml:id="chapter-12-l-8708">wan wirt man iuwer inne,</l>
				<l n="8709" xml:id="chapter-12-l-8709">sô habe wir strît an der hant</l>
				<l n="8710" xml:id="chapter-12-l-8710">und bestât uns allez daz lant.</l>
				<l n="8711" xml:id="chapter-12-l-8711">die wîle ich morgen ûze sî</l>
				<l n="8712" xml:id="chapter-12-l-8712">( wan ich wil rîten hie bî</l>
				<l n="8713" xml:id="chapter-12-l-8713">ûf âventiure vil vruo,</l>
				<l n="8714" xml:id="chapter-12-l-8714">mir gelinge sone tuo)</l>
				<l n="8715" xml:id="chapter-12-l-8715">sô sî Curvenal dâ vor</l>
				<l n="8716" xml:id="chapter-12-l-8716">und andere mit im an dem tor,</l>
				<l n="8717" xml:id="chapter-12-l-8717">den diu sprâche sî bekant.</l>
				<l n="8718" xml:id="chapter-12-l-8718">und eines dinges sît gemant:</l>
				<l n="8719" xml:id="chapter-12-l-8719">ist daz ich under wegen sî</l>
				<l n="8720" xml:id="chapter-12-l-8720">vier tage oder drî,</l>
				<l n="8721" xml:id="chapter-12-l-8721">zehant enbîtet mîn nimê,</l>
				<l n="8722" xml:id="chapter-12-l-8722">entrinnet wider über sê</l>
				<l n="8723" xml:id="chapter-12-l-8723">und neret leben unde lîp!</l>
				<l n="8724" xml:id="chapter-12-l-8724">sô hân ich eine daz wîp</l>
				<l n="8725" xml:id="chapter-12-l-8725">verzinset mit dem lîbe,</l>
				<l n="8726" xml:id="chapter-12-l-8726">sô râtet ir ze wîbe</l>
				<l n="8727" xml:id="chapter-12-l-8727">iuwerm hêrren, swar iuch dunke guot.</l>
				<l n="8728" xml:id="chapter-12-l-8728">diz ist mîn rât und ouch mîn muot.'</l>
				<l n="8729" xml:id="chapter-12-l-8729">Des küneges marschalc von Îlant,</l>
				<l n="8730" xml:id="chapter-12-l-8730">in des gewalt und in des hant</l>
				<l n="8731" xml:id="chapter-12-l-8731">ez allez stuont, stat unde habe,</l>
				<l n="8732" xml:id="chapter-12-l-8732">der kam gerüeret dort her abe</l>
				<l n="8733" xml:id="chapter-12-l-8733">gewâfent unde wîcgar</l>
				<l n="8734" xml:id="chapter-12-l-8734">mit einer michelen schar</l>
				<l n="8735" xml:id="chapter-12-l-8735">beidiu der burgaere unde ir boten,</l>
				<l n="8736" xml:id="chapter-12-l-8736">als in von hove was geboten</l>
				<l n="8737" xml:id="chapter-12-l-8737">und als daz maere hie vor giht,</l>
				<l n="8738" xml:id="chapter-12-l-8738">der dâ vor an daz maere siht:</l>
				<l n="8739" xml:id="chapter-12-l-8739">swer dar ze stade gestieze,</l>
				<l n="8740" xml:id="chapter-12-l-8740">daz man in vâhen hieze,</l>
				<l n="8741" xml:id="chapter-12-l-8741">biz man vil rehte erkande,</l>
				<l n="8742" xml:id="chapter-12-l-8742">ob er von Markes lande</l>
				<l n="8743" xml:id="chapter-12-l-8743">und des gesindes waere.</l>
				<l n="8744" xml:id="chapter-12-l-8744">die selben wîzenaere,</l>
				<l n="8745" xml:id="chapter-12-l-8745">die leiden mortaeten,</l>
				<l n="8746" xml:id="chapter-12-l-8746">die manegen mort haeten</l>
				<l n="8747" xml:id="chapter-12-l-8747">begangen mit unschulden</l>
				<l n="8748" xml:id="chapter-12-l-8748">ir hêrren ze hulden,</l>
				<l n="8749" xml:id="chapter-12-l-8749">die kâmen in die habe gezogen</l>
				<l n="8750" xml:id="chapter-12-l-8750">mit armbrusten und mit bogen</l>
				<l n="8751" xml:id="chapter-12-l-8751">und mit anderre wer</l>
				<l n="8752" xml:id="chapter-12-l-8752">als von rehte ein roupher.</l>
				<l n="8753" xml:id="chapter-12-l-8753">des kieles meister Tristan</l>
				<l n="8754" xml:id="chapter-12-l-8754">leit eine reisekappen an</l>
				<l n="8755" xml:id="chapter-12-l-8755">durch anders niht wan umbe daz,</l>
				<l n="8756" xml:id="chapter-12-l-8756">daz er sich haele deste baz.</l>
				<l n="8757" xml:id="chapter-12-l-8757">ouch hiez er einen kopf dar tragen</l>
				<l n="8758" xml:id="chapter-12-l-8758">von rôtem golde geslagen</l>
				<l n="8759" xml:id="chapter-12-l-8759">und geworht ze vremedem prîse</l>
				<l n="8760" xml:id="chapter-12-l-8760">in engeloyser wîse.</l>
				<l n="8761" xml:id="chapter-12-l-8761">sus trat er in ein schiffelîn</l>
				<l n="8762" xml:id="chapter-12-l-8762">und Curvenal zuo z' ime dar în</l>
				<l n="8763" xml:id="chapter-12-l-8763">und kêrte hin gegen der habe</l>
				<l n="8764" xml:id="chapter-12-l-8764">und bôt in sînen gruoz hin abe</l>
				<l n="8765" xml:id="chapter-12-l-8765">mit gebaerden und mit munde,</l>
				<l n="8766" xml:id="chapter-12-l-8766">sô er suozeste kunde.</l>
				<l n="8767" xml:id="chapter-12-l-8767">swaz aber des gruozes waere,</l>
				<l n="8768" xml:id="chapter-12-l-8768">genuoge burgaere</l>
				<l n="8769" xml:id="chapter-12-l-8769">zen schiffelînen liefen,</l>
				<l n="8770" xml:id="chapter-12-l-8770">von stade genuoge riefen:</l>
				<l n="8771" xml:id="chapter-12-l-8771">'habe an lant, habe an lant!'</l>
				<l n="8772" xml:id="chapter-12-l-8772">Tristan stiez in die habe zehant.</l>
				<l n="8773" xml:id="chapter-12-l-8773">'ir hêrren' sprach er 'saget mir,</l>
				<l n="8774" xml:id="chapter-12-l-8774">wie komet ir sus? waz tiutet ir</l>
				<l n="8775" xml:id="chapter-12-l-8775">mit disem ungeverte?</l>
				<l n="8776" xml:id="chapter-12-l-8776">iur gebaerde die sint herte.</l>
				<l n="8777" xml:id="chapter-12-l-8777">ine weiz, wes mich versehen sol.</l>
				<l n="8778" xml:id="chapter-12-l-8778">durch gotes willen tuot sô wol.</l>
				<l n="8779" xml:id="chapter-12-l-8779">si ieman bî iu an der habe,</l>
				<l n="8780" xml:id="chapter-12-l-8780">der gewalt von dem lande habe,</l>
				<l n="8781" xml:id="chapter-12-l-8781">der hoere und verneme mich!'</l>
				<l n="8782" xml:id="chapter-12-l-8782">'jâ' sprach der marschalc 'hie bin ich.</l>
				<l n="8783" xml:id="chapter-12-l-8783">mîn gebaerde und mîn geverte</l>
				<l n="8784" xml:id="chapter-12-l-8784">diu werdent iu sô herte,</l>
				<l n="8785" xml:id="chapter-12-l-8785">daz ich binamen wizzen wil</l>
				<l n="8786" xml:id="chapter-12-l-8786">iuwer geverte unz ûf ein zil.'</l>
				<l n="8787" xml:id="chapter-12-l-8787">'entriuwen hêrre' sprach Tristan</l>
				<l n="8788" xml:id="chapter-12-l-8788">'dâ habet ir mich bereiten an.</l>
				<l n="8789" xml:id="chapter-12-l-8789">der mir geswîgen hieze</l>
				<l n="8790" xml:id="chapter-12-l-8790">und mich ze spruche lieze,</l>
				<l n="8791" xml:id="chapter-12-l-8791">des selben wolte ich gerne biten,</l>
				<l n="8792" xml:id="chapter-12-l-8792">daz man mit guotlîchen siten</l>
				<l n="8793" xml:id="chapter-12-l-8793">und sô mîn wort vernaeme,</l>
				<l n="8794" xml:id="chapter-12-l-8794">als ez dem lande zaeme.'</l>
				<l n="8795" xml:id="chapter-12-l-8795">hie mite wart ime ein stille gegeben.</l>
				<l n="8796" xml:id="chapter-12-l-8796">'Hêrre' sprach Tristan 'unser leben,</l>
				<l n="8797" xml:id="chapter-12-l-8797">unser geburt und unser lant</l>
				<l n="8798" xml:id="chapter-12-l-8798">dar umbe ist ez alsô gewant,</l>
				<l n="8799" xml:id="chapter-12-l-8799">als ich iu hie bediute.</l>
				<l n="8800" xml:id="chapter-12-l-8800">wir sîn werbende liute</l>
				<l n="8801" xml:id="chapter-12-l-8801">und mugen uns des niht geschamen.</l>
				<l n="8802" xml:id="chapter-12-l-8802">koufliute heizen wir binamen,</l>
				<l n="8803" xml:id="chapter-12-l-8803">ich und mîn cumpanîe,</l>
				<l n="8804" xml:id="chapter-12-l-8804">und sîn von Normandîe.</l>
				<l n="8805" xml:id="chapter-12-l-8805">unser wîp und unser kint sint dâ.</l>
				<l n="8806" xml:id="chapter-12-l-8806">wir selbe sîn wâ unde wâ</l>
				<l n="8807" xml:id="chapter-12-l-8807">von lande ze lande</l>
				<l n="8808" xml:id="chapter-12-l-8808">koufende aller hande</l>
				<l n="8809" xml:id="chapter-12-l-8809">und gewinnen, daz wir uns betragen.</l>
				<l n="8810" xml:id="chapter-12-l-8810">und innen disen drîzec tagen</l>
				<l n="8811" xml:id="chapter-12-l-8811">dô vuore wir von lande dan,</l>
				<l n="8812" xml:id="chapter-12-l-8812">ich und zwêne ander koufman.</l>
				<l n="8813" xml:id="chapter-12-l-8813">wir drî wir wolten under uns drîn</l>
				<l n="8814" xml:id="chapter-12-l-8814">mit geselleschaft z' Iberne sîn</l>
				<l n="8815" xml:id="chapter-12-l-8815">und sint wol ahte tage iezuo,</l>
				<l n="8816" xml:id="chapter-12-l-8816">daz uns an einem tage vruo</l>
				<l n="8817" xml:id="chapter-12-l-8817">von hinnen verre ein wint bestuont,</l>
				<l n="8818" xml:id="chapter-12-l-8818">als uns die winde dicke tuont.</l>
				<l n="8819" xml:id="chapter-12-l-8819">der hât uns drî gescheiden,</l>
				<l n="8820" xml:id="chapter-12-l-8820">mich einen von in beiden</l>
				<l n="8821" xml:id="chapter-12-l-8821">und enweiz niht, wie si sîn gevarn,</l>
				<l n="8822" xml:id="chapter-12-l-8822">wan got der müeze sî bewarn,</l>
				<l n="8823" xml:id="chapter-12-l-8823">sî sîn lebende oder tôt!</l>
				<l n="8824" xml:id="chapter-12-l-8824">ich bin mit micheler nôt</l>
				<l n="8825" xml:id="chapter-12-l-8825">vil manegen übelen wec geslagen</l>
				<l n="8826" xml:id="chapter-12-l-8826">in disen swaeren ahte tagen.</l>
				<l n="8827" xml:id="chapter-12-l-8827">und gester umbe den mitten tac,</l>
				<l n="8828" xml:id="chapter-12-l-8828">dô sturm unde wint gelac,</l>
				<l n="8829" xml:id="chapter-12-l-8829">dô erkante ich berge unde lant.</l>
				<l n="8830" xml:id="chapter-12-l-8830">durch ruowen kêrte ich zehant</l>
				<l n="8831" xml:id="chapter-12-l-8831">und ruowete unze hiute dâ.</l>
				<l n="8832" xml:id="chapter-12-l-8832">hiute an dem morgen iesâ</l>
				<l n="8833" xml:id="chapter-12-l-8833">dô ez liehtende wart,</l>
				<l n="8834" xml:id="chapter-12-l-8834">dô streich ich aber ûf mîne vart</l>
				<l n="8835" xml:id="chapter-12-l-8835">alhie her wider Weisefort.</l>
				<l n="8836" xml:id="chapter-12-l-8836">nu vert ez hie wirs danne dort.</l>
				<l n="8837" xml:id="chapter-12-l-8837">ich waene, ich bin noch ungenesen.</l>
				<l n="8838" xml:id="chapter-12-l-8838">doch wânde ich hie genesen wesen,</l>
				<l n="8839" xml:id="chapter-12-l-8839">wan ich die stat erkenne</l>
				<l n="8840" xml:id="chapter-12-l-8840">und bin ouch eteswenne</l>
				<l n="8841" xml:id="chapter-12-l-8841">mit koufliuten hie gewesen.</l>
				<l n="8842" xml:id="chapter-12-l-8842">deste baz wânde ich genesen</l>
				<l n="8843" xml:id="chapter-12-l-8843">und hie genâde vinden.</l>
				<l n="8844" xml:id="chapter-12-l-8844">nu bin ich sturmwinden</l>
				<l n="8845" xml:id="chapter-12-l-8845">alrêrste in die hant gevarn,</l>
				<l n="8846" xml:id="chapter-12-l-8846">doch mag mich got noch wol bewarn.</l>
				<l n="8847" xml:id="chapter-12-l-8847">sît ich bî disem gesinde</l>
				<l n="8848" xml:id="chapter-12-l-8848">weder vride noch ruowe vinde,</l>
				<l n="8849" xml:id="chapter-12-l-8849">sô kêre ich wider ûf daz mer.</l>
				<l n="8850" xml:id="chapter-12-l-8850">dâ hân ich al der werlde wer</l>
				<l n="8851" xml:id="chapter-12-l-8851">und strît genuogen an der vluht.</l>
				<l n="8852" xml:id="chapter-12-l-8852">Geruochet aber ir iuwer zuht</l>
				<l n="8853" xml:id="chapter-12-l-8853">und iuwer êre an mir begân,</l>
				<l n="8854" xml:id="chapter-12-l-8854">der mâze als ich hie guotes hân,</l>
				<l n="8855" xml:id="chapter-12-l-8855">daz teile ich iu vil gerne mite</l>
				<l n="8856" xml:id="chapter-12-l-8856">umbe eine kurzlîche bite,</l>
				<l n="8857" xml:id="chapter-12-l-8857">daz ir mir und mîner habe</l>
				<l n="8858" xml:id="chapter-12-l-8858">schaffet vride in dirre habe,</l>
				<l n="8859" xml:id="chapter-12-l-8859">biz ich besuoche unde besehe,</l>
				<l n="8860" xml:id="chapter-12-l-8860">ob mir diu saelde geschehe,</l>
				<l n="8861" xml:id="chapter-12-l-8861">daz ich mîn lantgesinde</l>
				<l n="8862" xml:id="chapter-12-l-8862">ervorsche unde ervinde.</l>
				<l n="8863" xml:id="chapter-12-l-8863">und wellet ir mich des gewern,</l>
				<l n="8864" xml:id="chapter-12-l-8864">sô heizet mir ouch vride bern:</l>
				<l n="8865" xml:id="chapter-12-l-8865">si gâhent vaste dort her,</l>
				<l n="8866" xml:id="chapter-12-l-8866">ine weiz welhe oder wer,</l>
				<l n="8867" xml:id="chapter-12-l-8867">in cleinen schiffelînen.</l>
				<l n="8868" xml:id="chapter-12-l-8868">oder ich var wider zen mînen</l>
				<l n="8869" xml:id="chapter-12-l-8869">und vürhte iuch alle niht ein strô.'</l>
				<l n="8870" xml:id="chapter-12-l-8870">der marschalc der hiez s' alle dô</l>
				<l n="8871" xml:id="chapter-12-l-8871">wider kêren an daz lant.</l>
				<l n="8872" xml:id="chapter-12-l-8872">zem gaste sprach er aber zehant:</l>
				<l n="8873" xml:id="chapter-12-l-8873">'waz welt ir dem künege geben,</l>
				<l n="8874" xml:id="chapter-12-l-8874">daz ich iu guot unde leben</l>
				<l n="8875" xml:id="chapter-12-l-8875">in disem rîche bewar?'</l>
				<l n="8876" xml:id="chapter-12-l-8876">aber sprach der ellende dar:</l>
				<l n="8877" xml:id="chapter-12-l-8877">'hêrre, ich gibe im alle tage,</l>
				<l n="8878" xml:id="chapter-12-l-8878">swâ ich 'z gewinne oder bejage</l>
				<l n="8879" xml:id="chapter-12-l-8879">eine marc von rôtem golde.</l>
				<l n="8880" xml:id="chapter-12-l-8880">und sult ir iu ze solde</l>
				<l n="8881" xml:id="chapter-12-l-8881">und ze miete disen kopf hân,</l>
				<l n="8882" xml:id="chapter-12-l-8882">ob ich mich an iuch mag verlân.'</l>
				<l n="8883" xml:id="chapter-12-l-8883">'jâ' sprachen s' alle zehant,</l>
				<l n="8884" xml:id="chapter-12-l-8884">'er ist hie marschalc über diz lant.'</l>
				<l n="8885" xml:id="chapter-12-l-8885">der marschalc sîne gâbe nam,</l>
				<l n="8886" xml:id="chapter-12-l-8886">diu dûhte in rîche und lobesam,</l>
				<l n="8887" xml:id="chapter-12-l-8887">und hiez in stôzen in die habe.</l>
				<l n="8888" xml:id="chapter-12-l-8888">sînem lîbe und sîner habe</l>
				<l n="8889" xml:id="chapter-12-l-8889">vride unde genâde er dô gebôt.</l>
				<l n="8890" xml:id="chapter-12-l-8890">dâ wâren sî rîch unde rôt,</l>
				<l n="8891" xml:id="chapter-12-l-8891">ich meine zins unde solt.</l>
				<l n="8892" xml:id="chapter-12-l-8892">rîch unde rôt des küneges golt,</l>
				<l n="8893" xml:id="chapter-12-l-8893">des boten solt rôt unde rîch.</l>
				<l n="8894" xml:id="chapter-12-l-8894">si wâren beidiu rîlîch.</l>
				<l n="8895" xml:id="chapter-12-l-8895">daz half ouch ime, daz ime geschach</l>
				<l n="8896" xml:id="chapter-12-l-8896">beidiu genâde unde gemach.</l>
			</div>
			<div n="13" xml:id="chapter-13" type="chapter" data-level="1">
				<head xml:lang="deu-Latn">Der Kampf mit dem Drachen</head>
				<l n="8897" xml:id="chapter-13-l-8897">Nû Tristan der ist ze vride komen.</l>
				<l n="8898" xml:id="chapter-13-l-8898">ie noch hât nieman vernomen,</l>
				<l n="8899" xml:id="chapter-13-l-8899">waz er welle ane gân.</l>
				<l n="8900" xml:id="chapter-13-l-8900">nu sol manz iuch wizzen lân,</l>
				<l n="8901" xml:id="chapter-13-l-8901">sone belanget iuch des maeres niht.</l>
				<l n="8902" xml:id="chapter-13-l-8902">daz maere saget unde giht</l>
				<l n="8903" xml:id="chapter-13-l-8903">von einem serpande,</l>
				<l n="8904" xml:id="chapter-13-l-8904">der was dô dâ ze lande.</l>
				<l n="8905" xml:id="chapter-13-l-8905">der selbe leide vâlant</l>
				<l n="8906" xml:id="chapter-13-l-8906">der haete liute unde lant</l>
				<l n="8907" xml:id="chapter-13-l-8907">mit alsô schedelîchem schaden</l>
				<l n="8908" xml:id="chapter-13-l-8908">sô schedelîchen überladen,</l>
				<l n="8909" xml:id="chapter-13-l-8909">daz der künec swuor einen eit</l>
				<l n="8910" xml:id="chapter-13-l-8910">bî küniclîcher wârheit:</l>
				<l n="8911" xml:id="chapter-13-l-8911">swer ime benaeme daz leben,</l>
				<l n="8912" xml:id="chapter-13-l-8912">er wolte im sîne tohter geben,</l>
				<l n="8913" xml:id="chapter-13-l-8913">der edel und ritter waere.</l>
				<l n="8914" xml:id="chapter-13-l-8914">diz selbe lantmaere</l>
				<l n="8915" xml:id="chapter-13-l-8915">und daz vil wunneclîche wîp</l>
				<l n="8916" xml:id="chapter-13-l-8916">diu verluren tûsenden den lîp,</l>
				<l n="8917" xml:id="chapter-13-l-8917">die dar ze kampfe kâmen,</l>
				<l n="8918" xml:id="chapter-13-l-8918">ir ende dâ genâmen.</l>
				<l n="8919" xml:id="chapter-13-l-8919">des maeres was daz lant vol.</l>
				<l n="8920" xml:id="chapter-13-l-8920">diz maere erkande ouch Tristan wol.</l>
				<l n="8921" xml:id="chapter-13-l-8921">diz eine sterkete in dar an,</l>
				<l n="8922" xml:id="chapter-13-l-8922">daz er der reise ie began,</l>
				<l n="8923" xml:id="chapter-13-l-8923">diz was sîn meistiu zuoversiht,</l>
				<l n="8924" xml:id="chapter-13-l-8924">anders trôstes haete er niht.</l>
				<l n="8925" xml:id="chapter-13-l-8925">'Nu ist es zît, nu kêre zuo!'</l>
				<l n="8926" xml:id="chapter-13-l-8926">des anderen tages vruo</l>
				<l n="8927" xml:id="chapter-13-l-8927">nu wâfent er sich alsô wol,</l>
				<l n="8928" xml:id="chapter-13-l-8928">als ein man ze noeten sol.</l>
				<l n="8929" xml:id="chapter-13-l-8929">ûf ein starkez ors saz er,</l>
				<l n="8930" xml:id="chapter-13-l-8930">er hiez im reichen ein sper</l>
				<l n="8931" xml:id="chapter-13-l-8931">grôz unde veste,</l>
				<l n="8932" xml:id="chapter-13-l-8932">daz sterkeste und daz beste,</l>
				<l n="8933" xml:id="chapter-13-l-8933">daz man in dem kiele vant.</l>
				<l n="8934" xml:id="chapter-13-l-8934">ûf sînen wec reit er zehant</l>
				<l n="8935" xml:id="chapter-13-l-8935">über velt und über gevilde.</l>
				<l n="8936" xml:id="chapter-13-l-8936">er nam im in der wilde</l>
				<l n="8937" xml:id="chapter-13-l-8937">manege kêre und manege vart.</l>
				<l n="8938" xml:id="chapter-13-l-8938">und alse der tac stîgende wart,</l>
				<l n="8939" xml:id="chapter-13-l-8939">dô liez er vaste hine gân</l>
				<l n="8940" xml:id="chapter-13-l-8940">wider daz tal z' Anferginân.</l>
				<l n="8941" xml:id="chapter-13-l-8941">daz was des trachen heimwist,</l>
				<l n="8942" xml:id="chapter-13-l-8942">alsô man an der geste list.</l>
				<l n="8943" xml:id="chapter-13-l-8943">nu sach er verre dort hin dan</l>
				<l n="8944" xml:id="chapter-13-l-8944">vier gewâfende man</l>
				<l n="8945" xml:id="chapter-13-l-8945">über ungeverte und über velt</l>
				<l n="8946" xml:id="chapter-13-l-8946">ein lützel balder danne enzelt</l>
				<l n="8947" xml:id="chapter-13-l-8947">vliehende gâlopieren,</l>
				<l n="8948" xml:id="chapter-13-l-8948">der einer von den vieren</l>
				<l n="8949" xml:id="chapter-13-l-8949">truhsaeze was der künigîn.</l>
				<l n="8950" xml:id="chapter-13-l-8950">der was ouch unde wolte sîn</l>
				<l n="8951" xml:id="chapter-13-l-8951">der jungen küniginne amîs,</l>
				<l n="8952" xml:id="chapter-13-l-8952">wider ir willen alle wîs.</l>
				<l n="8953" xml:id="chapter-13-l-8953">und alse ie man ze velde reit</l>
				<l n="8954" xml:id="chapter-13-l-8954">durch gelücke und durch manheit,</l>
				<l n="8955" xml:id="chapter-13-l-8955">sô was ouch der truhsaeze dâ</l>
				<l n="8956" xml:id="chapter-13-l-8956">eteswenne und eteswâ</l>
				<l n="8957" xml:id="chapter-13-l-8957">durch niht, wan daz man jaehe,</l>
				<l n="8958" xml:id="chapter-13-l-8958">daz man ouch in dâ saehe,</l>
				<l n="8959" xml:id="chapter-13-l-8959">dâ man nâch âventiure rite,</l>
				<l n="8960" xml:id="chapter-13-l-8960">und anders was ouch niht dermite,</l>
				<l n="8961" xml:id="chapter-13-l-8961">wan ern gesach den trachen nie,</l>
				<l n="8962" xml:id="chapter-13-l-8962">ern kêrte belderîchen ie.</l>
				<l n="8963" xml:id="chapter-13-l-8963">nu Tristan wart vil wol gewar</l>
				<l n="8964" xml:id="chapter-13-l-8964">an der vliehenden schar,</l>
				<l n="8965" xml:id="chapter-13-l-8965">der trache der waere eteswâ dâ,</l>
				<l n="8966" xml:id="chapter-13-l-8966">und stapfet ouch des endes sâ</l>
				<l n="8967" xml:id="chapter-13-l-8967">und reit unlange, unz er gesach</l>
				<l n="8968" xml:id="chapter-13-l-8968">sîner ougen ungemach,</l>
				<l n="8969" xml:id="chapter-13-l-8969">den egeslîchen trachen.</l>
				<l n="8970" xml:id="chapter-13-l-8970">der warf ûz sînem rachen</l>
				<l n="8971" xml:id="chapter-13-l-8971">rouch unde vlammen unde wint</l>
				<l n="8972" xml:id="chapter-13-l-8972">alse des tiuveles kint</l>
				<l n="8973" xml:id="chapter-13-l-8973">und kêrte gein im aldort her.</l>
				<l n="8974" xml:id="chapter-13-l-8974">Tristan der sancte daz sper,</l>
				<l n="8975" xml:id="chapter-13-l-8975">daz ors er mit den sporen nam.</l>
				<l n="8976" xml:id="chapter-13-l-8976">sô swinde er dar gerüeret kam,</l>
				<l n="8977" xml:id="chapter-13-l-8977">daz er 'm daz sper zem giele în stach,</l>
				<l n="8978" xml:id="chapter-13-l-8978">sô daz ez ime den rachen brach</l>
				<l n="8979" xml:id="chapter-13-l-8979">und innen an dem herzen want</l>
				<l n="8980" xml:id="chapter-13-l-8980">und er selbe ûf den serpant</l>
				<l n="8981" xml:id="chapter-13-l-8981">sô sêre mit dem orse stiez,</l>
				<l n="8982" xml:id="chapter-13-l-8982">daz er daz ors dâ tôtez liez</l>
				<l n="8983" xml:id="chapter-13-l-8983">und er dâ von vil kûme entran.</l>
				<l n="8984" xml:id="chapter-13-l-8984">der trache gieng ez aber an</l>
				<l n="8985" xml:id="chapter-13-l-8985">mit vrâze und mit viure,</l>
				<l n="8986" xml:id="chapter-13-l-8986">unz ez der ungehiure</l>
				<l n="8987" xml:id="chapter-13-l-8987">vor dem satele gâr verswande.</l>
				<l n="8988" xml:id="chapter-13-l-8988">nu was im aber als ande</l>
				<l n="8989" xml:id="chapter-13-l-8989">daz sper, daz in dâ sêrte,</l>
				<l n="8990" xml:id="chapter-13-l-8990">daz er von dem orse kêrte</l>
				<l n="8991" xml:id="chapter-13-l-8991">hin wider ein steingevelle.</l>
				<l n="8992" xml:id="chapter-13-l-8992">Tristan sîn kampfgeselle</l>
				<l n="8993" xml:id="chapter-13-l-8993">der kêrte im nâch rehte ûf sîn spor.</l>
				<l n="8994" xml:id="chapter-13-l-8994">der veige streich im allez vor</l>
				<l n="8995" xml:id="chapter-13-l-8995">mit solher ungedulte,</l>
				<l n="8996" xml:id="chapter-13-l-8996">daz er den walt vulte</l>
				<l n="8997" xml:id="chapter-13-l-8997">mit egeslîcher stimme</l>
				<l n="8998" xml:id="chapter-13-l-8998">und hürste vil von grimme</l>
				<l n="8999" xml:id="chapter-13-l-8999">abe brande und ûz der erden sluoc.</l>
				<l n="9000" xml:id="chapter-13-l-9000">des treib er vil und sô genuoc,</l>
				<l n="9001" xml:id="chapter-13-l-9001">biz in der smerze überwant</l>
				<l n="9002" xml:id="chapter-13-l-9002">und under eine steinwant</l>
				<l n="9003" xml:id="chapter-13-l-9003">vil nâhen sich gedructe.</l>
				<l n="9004" xml:id="chapter-13-l-9004">Tristan sîn swert dô zucte</l>
				<l n="9005" xml:id="chapter-13-l-9005">und wânde, er vünde in âne strît.</l>
				<l n="9006" xml:id="chapter-13-l-9006">nein, ez wart engestlîcher sît,</l>
				<l n="9007" xml:id="chapter-13-l-9007">dan ez ê mâles waere.</l>
				<l n="9008" xml:id="chapter-13-l-9008">doch enwas ez nie sô swaere,</l>
				<l n="9009" xml:id="chapter-13-l-9009">Tristan ruorte aber den trachen an,</l>
				<l n="9010" xml:id="chapter-13-l-9010">der trache wider an den man</l>
				<l n="9011" xml:id="chapter-13-l-9011">und brâhte in z' alsô grôzer nôt,</l>
				<l n="9012" xml:id="chapter-13-l-9012">daz er wânde wesen tôt.</l>
				<l n="9013" xml:id="chapter-13-l-9013">ern liez in nie ze were komen,</l>
				<l n="9014" xml:id="chapter-13-l-9014">er haete im schiere benomen</l>
				<l n="9015" xml:id="chapter-13-l-9015">beidiu slege unde wer.</l>
				<l n="9016" xml:id="chapter-13-l-9016">dô was sîn ouch ein michel her.</l>
				<l n="9017" xml:id="chapter-13-l-9017">er vuorte mit im an den kampf</l>
				<l n="9018" xml:id="chapter-13-l-9018">beidiu rouch unde tampf</l>
				<l n="9019" xml:id="chapter-13-l-9019">und andere stiure</l>
				<l n="9020" xml:id="chapter-13-l-9020">an slegen unde an viure,</l>
				<l n="9021" xml:id="chapter-13-l-9021">an zenen unde an griffen:</l>
				<l n="9022" xml:id="chapter-13-l-9022">die wâren gesliffen,</l>
				<l n="9023" xml:id="chapter-13-l-9023">sêre scharpf unde wahs,</l>
				<l n="9024" xml:id="chapter-13-l-9024">noch wahser danne ein scharsahs.</l>
				<l n="9025" xml:id="chapter-13-l-9025">dâ mite treib er in umbe</l>
				<l n="9026" xml:id="chapter-13-l-9026">manege engestlîche crumbe</l>
				<l n="9027" xml:id="chapter-13-l-9027">von boumen ze buschen.</l>
				<l n="9028" xml:id="chapter-13-l-9028">dâ muose er sich vertuschen</l>
				<l n="9029" xml:id="chapter-13-l-9029">und vristen, swie er mohte,</l>
				<l n="9030" xml:id="chapter-13-l-9030">wan ime der kampf niht tohte.</l>
				<l n="9031" xml:id="chapter-13-l-9031">und haete ez doch sô sêre</l>
				<l n="9032" xml:id="chapter-13-l-9032">versuochet mit der kêre,</l>
				<l n="9033" xml:id="chapter-13-l-9033">daz ime der schilt vor der hant</l>
				<l n="9034" xml:id="chapter-13-l-9034">vil nâch ze koln was verbrant,</l>
				<l n="9035" xml:id="chapter-13-l-9035">wan er gieng in mit viure an,</l>
				<l n="9036" xml:id="chapter-13-l-9036">daz er im kûme vor entran.</l>
				<l n="9037" xml:id="chapter-13-l-9037">doch werte ez niht vil lange.</l>
				<l n="9038" xml:id="chapter-13-l-9038">der mortsame slange</l>
				<l n="9039" xml:id="chapter-13-l-9039">der kam schiere dar an,</l>
				<l n="9040" xml:id="chapter-13-l-9040">daz er zwîvelen began</l>
				<l n="9041" xml:id="chapter-13-l-9041">und ime daz sper sô nâhe gie,</l>
				<l n="9042" xml:id="chapter-13-l-9042">daz er sich aber nider lie</l>
				<l n="9043" xml:id="chapter-13-l-9043">und want sich ange und ange.</l>
				<l n="9044" xml:id="chapter-13-l-9044">Tristan was aber unlange.</l>
				<l n="9045" xml:id="chapter-13-l-9045">er kam gerüeret balde her,</l>
				<l n="9046" xml:id="chapter-13-l-9046">daz swert daz stach er zuo dem sper</l>
				<l n="9047" xml:id="chapter-13-l-9047">zem herzen în unz an die hant.</l>
				<l n="9048" xml:id="chapter-13-l-9048">nu lie der veige vâlant</l>
				<l n="9049" xml:id="chapter-13-l-9049">einen dôz und eine stimme</l>
				<l n="9050" xml:id="chapter-13-l-9050">sô griulîch und sô grimme</l>
				<l n="9051" xml:id="chapter-13-l-9051">ûz sînem veigen giele,</l>
				<l n="9052" xml:id="chapter-13-l-9052">als himel und erde viele</l>
				<l n="9053" xml:id="chapter-13-l-9053">und daz der selbe mortschal</l>
				<l n="9054" xml:id="chapter-13-l-9054">verre in daz lant erhal</l>
				<l n="9055" xml:id="chapter-13-l-9055">und Tristan harte sêre erschrac.</l>
				<l n="9056" xml:id="chapter-13-l-9056">und alse der trache dô gelac,</l>
				<l n="9057" xml:id="chapter-13-l-9057">daz er in tôten gesach,</l>
				<l n="9058" xml:id="chapter-13-l-9058">den giel er im ûf brach,</l>
				<l n="9059" xml:id="chapter-13-l-9059">mit micheler arbeit.</l>
				<l n="9060" xml:id="chapter-13-l-9060">ûz dem rachen er im sneit</l>
				<l n="9061" xml:id="chapter-13-l-9061">der zungen mit dem swerte</l>
				<l n="9062" xml:id="chapter-13-l-9062">der mâze, als er ir gerte.</l>
				<l n="9063" xml:id="chapter-13-l-9063">in sînen buosem er si stiez;</l>
				<l n="9064" xml:id="chapter-13-l-9064">den giel er wider ze samene liez.</l>
				<l n="9065" xml:id="chapter-13-l-9065">sus kêrte er gein der wilde hin.</l>
				<l n="9066" xml:id="chapter-13-l-9066">daz tete er aber durch den sin:</l>
				<l n="9067" xml:id="chapter-13-l-9067">er wolte sich verbergen dâ,</l>
				<l n="9068" xml:id="chapter-13-l-9068">den tac geruowen eteswâ</l>
				<l n="9069" xml:id="chapter-13-l-9069">und wider komen ze sîner maht</l>
				<l n="9070" xml:id="chapter-13-l-9070">und wolte danne hin ze naht</l>
				<l n="9071" xml:id="chapter-13-l-9071">ze sînen lantgesellen wider.</l>
				<l n="9072" xml:id="chapter-13-l-9072">nu zôch in aber diu hitze nider,</l>
				<l n="9073" xml:id="chapter-13-l-9073">die er beidiu von der arbeit</l>
				<l n="9074" xml:id="chapter-13-l-9074">und dâ zuo von dem trachen leit,</l>
				<l n="9075" xml:id="chapter-13-l-9075">und müedete in sô sêre,</l>
				<l n="9076" xml:id="chapter-13-l-9076">daz er iezuo niemêre</l>
				<l n="9077" xml:id="chapter-13-l-9077">und vil kûme mohte leben.</l>
				<l n="9078" xml:id="chapter-13-l-9078">nu gesach er eine lachen sweben</l>
				<l n="9079" xml:id="chapter-13-l-9079">smal unde mâzlîche grôz,</l>
				<l n="9080" xml:id="chapter-13-l-9080">in die von einem velse vlôz</l>
				<l n="9081" xml:id="chapter-13-l-9081">ein küelez cleinez brunnelîn.</l>
				<l n="9082" xml:id="chapter-13-l-9082">dâ viel er alse gewâfent în</l>
				<l n="9083" xml:id="chapter-13-l-9083">und sancte sich unz an den grunt.</l>
				<l n="9084" xml:id="chapter-13-l-9084">er lie hie vor niwan den munt.</l>
				<l n="9085" xml:id="chapter-13-l-9085">dâ lag er den tac und die naht.</l>
				<l n="9086" xml:id="chapter-13-l-9086">wan ime benam al sîne maht</l>
				<l n="9087" xml:id="chapter-13-l-9087">diu leide zunge, die er truoc.</l>
				<l n="9088" xml:id="chapter-13-l-9088">der rouch, der von der an in sluoc,</l>
				<l n="9089" xml:id="chapter-13-l-9089">der eine entworhte in garwe</l>
				<l n="9090" xml:id="chapter-13-l-9090">an crefte und an der varwe,</l>
				<l n="9091" xml:id="chapter-13-l-9091">daz er von dannen niht enkam,</l>
				<l n="9092" xml:id="chapter-13-l-9092">unz in diu künigîn dâ nam.</l>
				<l n="9093" xml:id="chapter-13-l-9093">Der truhsaeze, alse ich hân gesaget,</l>
				<l n="9094" xml:id="chapter-13-l-9094">der der saeligen maget</l>
				<l n="9095" xml:id="chapter-13-l-9095">vriunt unde ritter wolte sîn,</l>
				<l n="9096" xml:id="chapter-13-l-9096">dem begunden die gedanke sîn</l>
				<l n="9097" xml:id="chapter-13-l-9097">ûf swellen harte grôze</l>
				<l n="9098" xml:id="chapter-13-l-9098">von des trachen dôze,</l>
				<l n="9099" xml:id="chapter-13-l-9099">der alsô griulîch und sô grôz</l>
				<l n="9100" xml:id="chapter-13-l-9100">über walt und über velt dôz.</l>
				<l n="9101" xml:id="chapter-13-l-9101">in sîn herze er allez las,</l>
				<l n="9102" xml:id="chapter-13-l-9102">rehte alse ez ouch ergangen was,</l>
				<l n="9103" xml:id="chapter-13-l-9103">und dâhte: 'er ist binamen tôt</l>
				<l n="9104" xml:id="chapter-13-l-9104">oder aber in alsô grôzer nôt,</l>
				<l n="9105" xml:id="chapter-13-l-9105">daz ich in mag gewinnen</l>
				<l n="9106" xml:id="chapter-13-l-9106">mit eteslîchen sinnen.'</l>
				<l n="9107" xml:id="chapter-13-l-9107">von jenen drîn er sich verstal,</l>
				<l n="9108" xml:id="chapter-13-l-9108">eine halden stapfet er ze tal</l>
				<l n="9109" xml:id="chapter-13-l-9109">und lie wol balde hine gân,</l>
				<l n="9110" xml:id="chapter-13-l-9110">hin dâ der schrei dâ was getân.</l>
				<l n="9111" xml:id="chapter-13-l-9111">und alse er zuo dem orse kam,</l>
				<l n="9112" xml:id="chapter-13-l-9112">eine ruowe er ime dâ nam.</l>
				<l n="9113" xml:id="chapter-13-l-9113">bî dem sô habete er lange</l>
				<l n="9114" xml:id="chapter-13-l-9114">trahtende cleine und ange.</l>
				<l n="9115" xml:id="chapter-13-l-9115">in nam der kurzen reise</l>
				<l n="9116" xml:id="chapter-13-l-9116">grôz angest unde vreise.</l>
				<l n="9117" xml:id="chapter-13-l-9117">iedoch genante er über lanc</l>
				<l n="9118" xml:id="chapter-13-l-9118">und reit als âne sînen danc</l>
				<l n="9119" xml:id="chapter-13-l-9119">erschrocken unde herzelôs</l>
				<l n="9120" xml:id="chapter-13-l-9120">die rihte hin, dâ er dâ kôs,</l>
				<l n="9121" xml:id="chapter-13-l-9121">daz daz loup und daz gras</l>
				<l n="9122" xml:id="chapter-13-l-9122">vor ime abe gesenget was,</l>
				<l n="9123" xml:id="chapter-13-l-9123">und kam in kurzer vriste,</l>
				<l n="9124" xml:id="chapter-13-l-9124">ê danne er sîn iht wiste,</l>
				<l n="9125" xml:id="chapter-13-l-9125">rehte ûf den trachen, dâ er lac.</l>
				<l n="9126" xml:id="chapter-13-l-9126">und er der truhsaeze erschrac</l>
				<l n="9127" xml:id="chapter-13-l-9127">als inneclîche sêre,</l>
				<l n="9128" xml:id="chapter-13-l-9128">daz er nâch eine kêre</l>
				<l n="9129" xml:id="chapter-13-l-9129">zer erden haete genomen,</l>
				<l n="9130" xml:id="chapter-13-l-9130">durch daz er ime sô bî was komen</l>
				<l n="9131" xml:id="chapter-13-l-9131">und ime sô nâhen gereit.</l>
				<l n="9132" xml:id="chapter-13-l-9132">nu was er aber zehant bereit:</l>
				<l n="9133" xml:id="chapter-13-l-9133">daz ors warf er sô balde wider,</l>
				<l n="9134" xml:id="chapter-13-l-9134">daz er mit dem orse nider</l>
				<l n="9135" xml:id="chapter-13-l-9135">ze einem hûfen gelac.</l>
				<l n="9136" xml:id="chapter-13-l-9136">nu er sich wider ûf gewac</l>
				<l n="9137" xml:id="chapter-13-l-9137">( ich meine von der erden),</l>
				<l n="9138" xml:id="chapter-13-l-9138">done mohte im state niht werden</l>
				<l n="9139" xml:id="chapter-13-l-9139">vor vorhten, die er haete,</l>
				<l n="9140" xml:id="chapter-13-l-9140">daz er sô vil getaete,</l>
				<l n="9141" xml:id="chapter-13-l-9141">daz er ûf daz ors gesaeze.</l>
				<l n="9142" xml:id="chapter-13-l-9142">der leide truhsaeze</l>
				<l n="9143" xml:id="chapter-13-l-9143">er liez ez stân unde vlôch.</l>
				<l n="9144" xml:id="chapter-13-l-9144">dô ime dô nieman nâch zôch,</l>
				<l n="9145" xml:id="chapter-13-l-9145">dô gestuont er unde sleich dô wider,</l>
				<l n="9146" xml:id="chapter-13-l-9146">nâch sînem sper greif er nider,</l>
				<l n="9147" xml:id="chapter-13-l-9147">daz ors er bî dem zügele nam,</l>
				<l n="9148" xml:id="chapter-13-l-9148">z' einem ronen er gezogen kam,</l>
				<l n="9149" xml:id="chapter-13-l-9149">ûf daz ors gesaz er,</l>
				<l n="9150" xml:id="chapter-13-l-9150">sînes schaden vergaz er:</l>
				<l n="9151" xml:id="chapter-13-l-9151">er sprancte verre dort hin dan</l>
				<l n="9152" xml:id="chapter-13-l-9152">und sach her wider den trachen an,</l>
				<l n="9153" xml:id="chapter-13-l-9153">waz ampaere er haete,</l>
				<l n="9154" xml:id="chapter-13-l-9154">ob er lebete oder entaete.</l>
				<l n="9155" xml:id="chapter-13-l-9155">nu er in tôten ersach,</l>
				<l n="9156" xml:id="chapter-13-l-9156">'heil, ob got wil' er dô sprach</l>
				<l n="9157" xml:id="chapter-13-l-9157">'hie ist âventiure vunden.</l>
				<l n="9158" xml:id="chapter-13-l-9158">ich bin ze guoten stunden</l>
				<l n="9159" xml:id="chapter-13-l-9159">und ze heile komen her!'</l>
				<l n="9160" xml:id="chapter-13-l-9160">hie mite sô neicte er daz sper,</l>
				<l n="9161" xml:id="chapter-13-l-9161">mit dem zügel er hancte,</l>
				<l n="9162" xml:id="chapter-13-l-9162">er hiu unde sprancte</l>
				<l n="9163" xml:id="chapter-13-l-9163">und lie hin gân punieren,</l>
				<l n="9164" xml:id="chapter-13-l-9164">punierende crôieren:</l>
				<l n="9165" xml:id="chapter-13-l-9165">'schevalier damoysêle!</l>
				<l n="9166" xml:id="chapter-13-l-9166">ma blunde Îsôt, ma bêle!'</l>
				<l n="9167" xml:id="chapter-13-l-9167">er stach ûf in mit solher craft,</l>
				<l n="9168" xml:id="chapter-13-l-9168">der starke eschîne schaft</l>
				<l n="9169" xml:id="chapter-13-l-9169">daz er im durch die hant reit.</l>
				<l n="9170" xml:id="chapter-13-l-9170">daz er aber dô niemere streit,</l>
				<l n="9171" xml:id="chapter-13-l-9171">daz liez er niuwan durch den list.</l>
				<l n="9172" xml:id="chapter-13-l-9172">er dâhte: 'ob dirre in lebene ist,</l>
				<l n="9173" xml:id="chapter-13-l-9173">der disen trachen hât erslagen,</l>
				<l n="9174" xml:id="chapter-13-l-9174">sone kan ez mich niht vür getragen,</l>
				<l n="9175" xml:id="chapter-13-l-9175">daz ich hie mite hân ûf geleit.'</l>
				<l n="9176" xml:id="chapter-13-l-9176">er kêrte dannen unde reit</l>
				<l n="9177" xml:id="chapter-13-l-9177">und suohte her unde hin</l>
				<l n="9178" xml:id="chapter-13-l-9178">ûf den gedingen, ob er in</l>
				<l n="9179" xml:id="chapter-13-l-9179">iender haete vunden</l>
				<l n="9180" xml:id="chapter-13-l-9180">sô müeden oder sô wunden,</l>
				<l n="9181" xml:id="chapter-13-l-9181">daz ime der strît töhte</l>
				<l n="9182" xml:id="chapter-13-l-9182">und mit im strîten möhte,</l>
				<l n="9183" xml:id="chapter-13-l-9183">daz ern erslagen wolte haben</l>
				<l n="9184" xml:id="chapter-13-l-9184">und in erslagenen begraben.</l>
				<l n="9185" xml:id="chapter-13-l-9185">und alse er sîn dô niene vant,</l>
				<l n="9186" xml:id="chapter-13-l-9186">'lâ hêrre varn!' dâhte er zehant</l>
				<l n="9187" xml:id="chapter-13-l-9187">'sweder er lebe oder entuo,</l>
				<l n="9188" xml:id="chapter-13-l-9188">bin ich der êrste darzuo,</l>
				<l n="9189" xml:id="chapter-13-l-9189">mich enwîset nieman dâ van.</l>
				<l n="9190" xml:id="chapter-13-l-9190">ich bin gevriunt unde geman,</l>
				<l n="9191" xml:id="chapter-13-l-9191">sô wert und sô genaeme,</l>
				<l n="9192" xml:id="chapter-13-l-9192">swer sich 'z an genaeme,</l>
				<l n="9193" xml:id="chapter-13-l-9193">der haete doch dar an verlorn.'</l>
				<l n="9194" xml:id="chapter-13-l-9194">er lie hin rîten gân mit sporn</l>
				<l n="9195" xml:id="chapter-13-l-9195">ze sînem strîtgesellen wider</l>
				<l n="9196" xml:id="chapter-13-l-9196">und erbeizete dâ zer erden nider.</l>
				<l n="9197" xml:id="chapter-13-l-9197">an sînen strît er wider vie</l>
				<l n="9198" xml:id="chapter-13-l-9198">rehte an der stete, dâ er in lie.</l>
				<l n="9199" xml:id="chapter-13-l-9199">mit dem swerte, daz er truoc,</l>
				<l n="9200" xml:id="chapter-13-l-9200">dâ mite gebecte er unde gesluoc</l>
				<l n="9201" xml:id="chapter-13-l-9201">den vînt sô vil wâ unde wâ</l>
				<l n="9202" xml:id="chapter-13-l-9202">biz ern verschriet dâ unde dâ.</l>
				<l n="9203" xml:id="chapter-13-l-9203">genuoc versuohte er 'z an den cragen.</l>
				<l n="9204" xml:id="chapter-13-l-9204">den haete er ime gerne abe geslagen;</l>
				<l n="9205" xml:id="chapter-13-l-9205">dô was er sô herte und sô grôz,</l>
				<l n="9206" xml:id="chapter-13-l-9206">daz in der arbeit verdroz.</l>
				<l n="9207" xml:id="chapter-13-l-9207">über einen ronen brach er daz sper.</l>
				<l n="9208" xml:id="chapter-13-l-9208">daz vorder stucke daz stach er</l>
				<l n="9209" xml:id="chapter-13-l-9209">dem trachen zuo dem gorgen în,</l>
				<l n="9210" xml:id="chapter-13-l-9210">als ez ein tjoste solte sîn.</l>
				<l n="9211" xml:id="chapter-13-l-9211">Ûf sînen spanjôl saz er dô.</l>
				<l n="9212" xml:id="chapter-13-l-9212">er begunde vrôlîch unde vrô</l>
				<l n="9213" xml:id="chapter-13-l-9213">ze Weisefort în rüeren</l>
				<l n="9214" xml:id="chapter-13-l-9214">und hiez bald ûz vüeren</l>
				<l n="9215" xml:id="chapter-13-l-9215">vier pferit und einen kanzwagen,</l>
				<l n="9216" xml:id="chapter-13-l-9216">der daz houbet solte tragen,</l>
				<l n="9217" xml:id="chapter-13-l-9217">und seite in allen maere,</l>
				<l n="9218" xml:id="chapter-13-l-9218">wie ime gelungen waere</l>
				<l n="9219" xml:id="chapter-13-l-9219">und waz er angeste hie mite</l>
				<l n="9220" xml:id="chapter-13-l-9220">und kumberlîcher noete erlite.</l>
				<l n="9221" xml:id="chapter-13-l-9221">'jâ hêrre, al diu werlt' sprach er</l>
				<l n="9222" xml:id="chapter-13-l-9222">'diu enbiete niuwan ôre her,</l>
				<l n="9223" xml:id="chapter-13-l-9223">betrahte und sehe daz wunder an,</l>
				<l n="9224" xml:id="chapter-13-l-9224">waz der geherzete man</l>
				<l n="9225" xml:id="chapter-13-l-9225">und der gestandene muot</l>
				<l n="9226" xml:id="chapter-13-l-9226">durch liebes wîbes willen tuot!</l>
				<l n="9227" xml:id="chapter-13-l-9227">daz ich der nôt, in der ich was,</l>
				<l n="9228" xml:id="chapter-13-l-9228">ie dannen kam und ie genas,</l>
				<l n="9229" xml:id="chapter-13-l-9229">des wundert unde wundert mich</l>
				<l n="9230" xml:id="chapter-13-l-9230">und weiz ouch wol binamen, waer ich</l>
				<l n="9231" xml:id="chapter-13-l-9231">senfte alse ein ander man gewesen,</l>
				<l n="9232" xml:id="chapter-13-l-9232">ine waere niemer genesen.</l>
				<l n="9233" xml:id="chapter-13-l-9233">ine weiz niht, wer er waere:</l>
				<l n="9234" xml:id="chapter-13-l-9234">ein âventiuraere,</l>
				<l n="9235" xml:id="chapter-13-l-9235">der ouch nâch âventiure reit,</l>
				<l n="9236" xml:id="chapter-13-l-9236">der was ze sîner veicheit,</l>
				<l n="9237" xml:id="chapter-13-l-9237">ê danne ich kaeme, zuo z' im komen,</l>
				<l n="9238" xml:id="chapter-13-l-9238">der hât sîn ende dâ genomen.</l>
				<l n="9239" xml:id="chapter-13-l-9239">got haete sîn vergezzen.</l>
				<l n="9240" xml:id="chapter-13-l-9240">sî sint beidiu vrezzen,</l>
				<l n="9241" xml:id="chapter-13-l-9241">ros unde man ist allez mort.</l>
				<l n="9242" xml:id="chapter-13-l-9242">daz ros daz lît noch halbez dort</l>
				<l n="9243" xml:id="chapter-13-l-9243">zekuwen unde besenget.</l>
				<l n="9244" xml:id="chapter-13-l-9244">waz töhte ez iu gelenget?</l>
				<l n="9245" xml:id="chapter-13-l-9245">ich hân mê noete erliten hie mite,</l>
				<l n="9246" xml:id="chapter-13-l-9246">dan kein man ie durch wîp erlite.'</l>
				<l n="9247" xml:id="chapter-13-l-9247">sîne vriunde er alle zuo sich nam,</l>
				<l n="9248" xml:id="chapter-13-l-9248">zem serpande er wider kam</l>
				<l n="9249" xml:id="chapter-13-l-9249">und zeigete in sîn wunder.</l>
				<l n="9250" xml:id="chapter-13-l-9250">und bat ouch al besunder,</l>
				<l n="9251" xml:id="chapter-13-l-9251">daz sî der wârheit jaehen,</l>
				<l n="9252" xml:id="chapter-13-l-9252">als sî si dâ gesaehen.</l>
				<l n="9253" xml:id="chapter-13-l-9253">daz houbet vuorte er mit im dan.</l>
				<l n="9254" xml:id="chapter-13-l-9254">sîne mâge und sîne man</l>
				<l n="9255" xml:id="chapter-13-l-9255">die ladete er, die besander,</l>
				<l n="9256" xml:id="chapter-13-l-9256">nâch dem künege rander</l>
				<l n="9257" xml:id="chapter-13-l-9257">und mante in sîner sicherheit.</l>
				<l n="9258" xml:id="chapter-13-l-9258">der rede der wart ein tac geleit</l>
				<l n="9259" xml:id="chapter-13-l-9259">ze Weisefort vür daz lant.</l>
				<l n="9260" xml:id="chapter-13-l-9260">hie mite sô wart daz lant besant,</l>
				<l n="9261" xml:id="chapter-13-l-9261">die lantbarûne die mein ich.</l>
				<l n="9262" xml:id="chapter-13-l-9262">nu die bereiten alle sich,</l>
				<l n="9263" xml:id="chapter-13-l-9263">als in von hove was getaget.</l>
				<l n="9264" xml:id="chapter-13-l-9264">Nu wart ouch al zehant gesaget</l>
				<l n="9265" xml:id="chapter-13-l-9265">ze hove den vrouwen maere.</l>
				<l n="9266" xml:id="chapter-13-l-9266">die marter und die swaere,</l>
				<l n="9267" xml:id="chapter-13-l-9267">die s' alle haeten dâ van,</l>
				<l n="9268" xml:id="chapter-13-l-9268">dien gesach an vrouwen nie kein man.</l>
				<l n="9269" xml:id="chapter-13-l-9269">diu süeze maget, diu schoene Îsôt,</l>
				<l n="9270" xml:id="chapter-13-l-9270">diu was rehte in ir herzen tôt.</l>
				<l n="9271" xml:id="chapter-13-l-9271">sô leiden tac si nie gesach.</l>
				<l n="9272" xml:id="chapter-13-l-9272">Îsôt ir muoter zuo z' ir sprach:</l>
				<l n="9273" xml:id="chapter-13-l-9273">'nein schoeniu tohter, nein, lâ stân,</l>
				<l n="9274" xml:id="chapter-13-l-9274">lâ dir diz niht sô nâhen gân!</l>
				<l n="9275" xml:id="chapter-13-l-9275">wan sweder ez mit der wârheit</l>
				<l n="9276" xml:id="chapter-13-l-9276">oder aber mit lüge ist ûf geleit,</l>
				<l n="9277" xml:id="chapter-13-l-9277">wir suln ez doch wol undervarn.</l>
				<l n="9278" xml:id="chapter-13-l-9278">ouch sol uns got dar vor bewarn.</l>
				<l n="9279" xml:id="chapter-13-l-9279">niene weine, tohter mîne,</l>
				<l n="9280" xml:id="chapter-13-l-9280">diu clâren ougen dîne</l>
				<l n="9281" xml:id="chapter-13-l-9281">diu ensuln niemer werden rôt</l>
				<l n="9282" xml:id="chapter-13-l-9282">umbe alsô swechlîche nôt.'</l>
				<l n="9283" xml:id="chapter-13-l-9283">'â muoter' sprach diu schoene</l>
				<l n="9284" xml:id="chapter-13-l-9284">'vrouwe, niene gehoene</l>
				<l n="9285" xml:id="chapter-13-l-9285">dîne geburt unde dich!</l>
				<l n="9286" xml:id="chapter-13-l-9286">ê ich 's gevolge, sô stich ich</l>
				<l n="9287" xml:id="chapter-13-l-9287">rehte in mîn herze ein mezzer ê.</l>
				<l n="9288" xml:id="chapter-13-l-9288">ê sîn wille an mir ergê,</l>
				<l n="9289" xml:id="chapter-13-l-9289">ich nim mir selber ê den lîp.</l>
				<l n="9290" xml:id="chapter-13-l-9290">ern gewinnet niemer wîp</l>
				<l n="9291" xml:id="chapter-13-l-9291">noch vrouwen an Îsôte,</l>
				<l n="9292" xml:id="chapter-13-l-9292">ern habe mich danne tôte.'</l>
				<l n="9293" xml:id="chapter-13-l-9293">'nein schoeniu tohter, vürhte niht.</l>
				<l n="9294" xml:id="chapter-13-l-9294">swes er oder ieman hie von giht,</l>
				<l n="9295" xml:id="chapter-13-l-9295">daz ist allez samet verlorn.</l>
				<l n="9296" xml:id="chapter-13-l-9296">und haete es al diu werlt gesworn,</l>
				<l n="9297" xml:id="chapter-13-l-9297">ern wirdet niemer dîn man.'</l>
				<l n="9298" xml:id="chapter-13-l-9298">und alse ez nahten began,</l>
				<l n="9299" xml:id="chapter-13-l-9299">diu wîse vrâgete unde sprach</l>
				<l n="9300" xml:id="chapter-13-l-9300">umbe ir tohter ungemach</l>
				<l n="9301" xml:id="chapter-13-l-9301">ir tougenlîche liste,</l>
				<l n="9302" xml:id="chapter-13-l-9302">von den si wunder wiste,</l>
				<l n="9303" xml:id="chapter-13-l-9303">daz s' in ir troume gesach,</l>
				<l n="9304" xml:id="chapter-13-l-9304">daz ez niht alsô geschach,</l>
				<l n="9305" xml:id="chapter-13-l-9305">als der lantschal sagete.</l>
				<l n="9306" xml:id="chapter-13-l-9306">Und iesâ dô ez tagete,</l>
				<l n="9307" xml:id="chapter-13-l-9307">si rief Îsôte und sprach ir zuo:</l>
				<l n="9308" xml:id="chapter-13-l-9308">'â süeziu tohter, wachestuo?'</l>
				<l n="9309" xml:id="chapter-13-l-9309">'jâ' sprach si 'vrouwe muoter mîn.'</l>
				<l n="9310" xml:id="chapter-13-l-9310">'nu lâ dîn angesten sîn.</l>
				<l n="9311" xml:id="chapter-13-l-9311">ich wil dir liebiu maere sagen:</l>
				<l n="9312" xml:id="chapter-13-l-9312">ern hât den trachen niht erslagen.</l>
				<l n="9313" xml:id="chapter-13-l-9313">swaz âventiure in her getruoc,</l>
				<l n="9314" xml:id="chapter-13-l-9314">er ist ein gast, der in dâ sluoc.</l>
				<l n="9315" xml:id="chapter-13-l-9315">wol ûf, wir suln vil balde dar,</l>
				<l n="9316" xml:id="chapter-13-l-9316">der maere selbe nemen war!</l>
				<l n="9317" xml:id="chapter-13-l-9317">Brangaene, stant ûf lîse</l>
				<l n="9318" xml:id="chapter-13-l-9318">und sage uns Paranîse,</l>
				<l n="9319" xml:id="chapter-13-l-9319">daz er uns satele schiere.</l>
				<l n="9320" xml:id="chapter-13-l-9320">wir müezen varn wir viere,</l>
				<l n="9321" xml:id="chapter-13-l-9321">ich und mîn tohter, dû und er.</l>
				<l n="9322" xml:id="chapter-13-l-9322">und bringe er uns diu pferit her,</l>
				<l n="9323" xml:id="chapter-13-l-9323">so ez schiereste müge gesîn,</l>
				<l n="9324" xml:id="chapter-13-l-9324">vür unser hâltürlîn,</l>
				<l n="9325" xml:id="chapter-13-l-9325">dâ der boumgarte</l>
				<l n="9326" xml:id="chapter-13-l-9326">hin ze velde warte!'</l>
				<l n="9327" xml:id="chapter-13-l-9327">nu diz was allez gereit,</l>
				<l n="9328" xml:id="chapter-13-l-9328">diu rotte saz ûf unde reit</l>
				<l n="9329" xml:id="chapter-13-l-9329">des endes, dâ si hôrten sagen,</l>
				<l n="9330" xml:id="chapter-13-l-9330">daz der trache was erslagen.</l>
				<l n="9331" xml:id="chapter-13-l-9331">nu sî daz ors vunden,</l>
				<l n="9332" xml:id="chapter-13-l-9332">daz gereite sî begunden</l>
				<l n="9333" xml:id="chapter-13-l-9333">bemerken unde betrahten</l>
				<l n="9334" xml:id="chapter-13-l-9334">und in ir sinnen ahten,</l>
				<l n="9335" xml:id="chapter-13-l-9335">sin gesaehen nie z' Îlande</l>
				<l n="9336" xml:id="chapter-13-l-9336">gereite solher hande,</l>
				<l n="9337" xml:id="chapter-13-l-9337">und kâmen alle dar an,</l>
				<l n="9338" xml:id="chapter-13-l-9338">swer sô er waere, der man,</l>
				<l n="9339" xml:id="chapter-13-l-9339">den daz ors dar trüege,</l>
				<l n="9340" xml:id="chapter-13-l-9340">daz der den trachen slüege.</l>
				<l n="9341" xml:id="chapter-13-l-9341">vürbaz riten si dô zehant</l>
				<l n="9342" xml:id="chapter-13-l-9342">und kâmen ûf den serpant.</l>
				<l n="9343" xml:id="chapter-13-l-9343">nu was des tiuvels genôz</l>
				<l n="9344" xml:id="chapter-13-l-9344">als ungehiure und alsô grôz,</l>
				<l n="9345" xml:id="chapter-13-l-9345">diu liehte vrouwîne schar</l>
				<l n="9346" xml:id="chapter-13-l-9346">daz diu wart alse ein tôte var</l>
				<l n="9347" xml:id="chapter-13-l-9347">vor angesten, dô s' in ersach.</l>
				<l n="9348" xml:id="chapter-13-l-9348">Diu muoter aber zer tohter sprach:</l>
				<l n="9349" xml:id="chapter-13-l-9349">'ei wie sicher ich es bin,</l>
				<l n="9350" xml:id="chapter-13-l-9350">der truhsaeze daz er in</l>
				<l n="9351" xml:id="chapter-13-l-9351">ie getorste bestân!</l>
				<l n="9352" xml:id="chapter-13-l-9352">wir mugen 'z âne sorge lân.</l>
				<l n="9353" xml:id="chapter-13-l-9353">und zwâre, tohter Îsôt,</l>
				<l n="9354" xml:id="chapter-13-l-9354">dirre man sî lebende oder tôt,</l>
				<l n="9355" xml:id="chapter-13-l-9355">mich anet sêre, daz er sî</l>
				<l n="9356" xml:id="chapter-13-l-9356">verborgen eteswâ hie bî.</l>
				<l n="9357" xml:id="chapter-13-l-9357">ez wîsaget mir mîn muot.</l>
				<l n="9358" xml:id="chapter-13-l-9358">von dannen, dunket ez dich guot,</l>
				<l n="9359" xml:id="chapter-13-l-9359">sô kêren an die suoche,</l>
				<l n="9360" xml:id="chapter-13-l-9360">ob unser got sô ruoche,</l>
				<l n="9361" xml:id="chapter-13-l-9361">daz wir in eteswâ vinden</l>
				<l n="9362" xml:id="chapter-13-l-9362">und mit im überwinden</l>
				<l n="9363" xml:id="chapter-13-l-9363">die grundelôsen herzenôt,</l>
				<l n="9364" xml:id="chapter-13-l-9364">diu uns beswaeret alse der tôt.'</l>
				<l n="9365" xml:id="chapter-13-l-9365">des berieten sî sich schiere.</l>
				<l n="9366" xml:id="chapter-13-l-9366">die gereisen alle viere</l>
				<l n="9367" xml:id="chapter-13-l-9367">si riten von ein ander sâ,</l>
				<l n="9368" xml:id="chapter-13-l-9368">diu suohte hie und disiu dâ.</l>
				<l n="9369" xml:id="chapter-13-l-9369">nu ergieng ez, alse ez solte</l>
				<l n="9370" xml:id="chapter-13-l-9370">und alse der billîch wolte,</l>
				<l n="9371" xml:id="chapter-13-l-9371">diu junge künigîn Îsôt</l>
				<l n="9372" xml:id="chapter-13-l-9372">daz sî ir leben unde ir tôt,</l>
				<l n="9373" xml:id="chapter-13-l-9373">ir wunne unde ir ungemach</l>
				<l n="9374" xml:id="chapter-13-l-9374">ze allerêrste gesach.</l>
				<l n="9375" xml:id="chapter-13-l-9375">von sînem helme gienc ein glast,</l>
				<l n="9376" xml:id="chapter-13-l-9376">der vermeldete ir den gast.</l>
				<l n="9377" xml:id="chapter-13-l-9377">nu sî des helmes wart gewar,</l>
				<l n="9378" xml:id="chapter-13-l-9378">si kêrte und rief ir muoter dar:</l>
				<l n="9379" xml:id="chapter-13-l-9379">'vrouwe île, rît her nâher baz!</l>
				<l n="9380" xml:id="chapter-13-l-9380">ich sihe dort glesten, ine weiz waz.</l>
				<l n="9381" xml:id="chapter-13-l-9381">ez ist rehte alse ein helm getân.</l>
				<l n="9382" xml:id="chapter-13-l-9382">ich waene in rehte ersehen hân.'</l>
				<l n="9383" xml:id="chapter-13-l-9383">'entriuwen' sprach diu muoter dô</l>
				<l n="9384" xml:id="chapter-13-l-9384">'mich selben dunket ouch alsô.</l>
				<l n="9385" xml:id="chapter-13-l-9385">got der wil unser ruochen.</l>
				<l n="9386" xml:id="chapter-13-l-9386">ich waene, den wir suochen,</l>
				<l n="9387" xml:id="chapter-13-l-9387">daz wir den haben vunden.'</l>
				<l n="9388" xml:id="chapter-13-l-9388">sus riefen s' an den stunden</l>
				<l n="9389" xml:id="chapter-13-l-9389">den anderen zwein zuo z' in</l>
				<l n="9390" xml:id="chapter-13-l-9390">und riten alle viere hin.</l>
				<l n="9391" xml:id="chapter-13-l-9391">Nu si ime begunden nâhen</l>
				<l n="9392" xml:id="chapter-13-l-9392">und in sô ligen sâhen,</l>
				<l n="9393" xml:id="chapter-13-l-9393">nu wânden s' alle, er waere tôt.</l>
				<l n="9394" xml:id="chapter-13-l-9394">'er ist tôt!' sprach ieweder Îsôt</l>
				<l n="9395" xml:id="chapter-13-l-9395">'unser gedinge der ist hin.</l>
				<l n="9396" xml:id="chapter-13-l-9396">der truhsaeze der hât in</l>
				<l n="9397" xml:id="chapter-13-l-9397">mortlîche ermordet unde erslagen</l>
				<l n="9398" xml:id="chapter-13-l-9398">und hât in in diz mos getragen.'</l>
				<l n="9399" xml:id="chapter-13-l-9399">si erbeizeten alle viere</l>
				<l n="9400" xml:id="chapter-13-l-9400">und haeten in vil schiere</l>
				<l n="9401" xml:id="chapter-13-l-9401">her ûz gezogen an daz lant.</l>
				<l n="9402" xml:id="chapter-13-l-9402">den helm enstricten s' ime zehant</l>
				<l n="9403" xml:id="chapter-13-l-9403">und stricten ime die cuppen dan.</l>
				<l n="9404" xml:id="chapter-13-l-9404">diu wîse Îsôt diu sach in an</l>
				<l n="9405" xml:id="chapter-13-l-9405">und sach wol, daz er lebete</l>
				<l n="9406" xml:id="chapter-13-l-9406">und aber sîn leben clebete</l>
				<l n="9407" xml:id="chapter-13-l-9407">kûme alse an einem hâre.</l>
				<l n="9408" xml:id="chapter-13-l-9408">'er lebet' sprach si 'zwâre.</l>
				<l n="9409" xml:id="chapter-13-l-9409">nu balde, entwâfent in!</l>
				<l n="9410" xml:id="chapter-13-l-9410">ist daz ich alsô saelic bin,</l>
				<l n="9411" xml:id="chapter-13-l-9411">daz er niht verchwunden hât,</l>
				<l n="9412" xml:id="chapter-13-l-9412">sô mag es alles werden rât.'</l>
				<l n="9413" xml:id="chapter-13-l-9413">die schoenen alle drîe,</l>
				<l n="9414" xml:id="chapter-13-l-9414">diu liehte cumpanîe,</l>
				<l n="9415" xml:id="chapter-13-l-9415">dô si den ellenden</l>
				<l n="9416" xml:id="chapter-13-l-9416">mit snêwizen henden</l>
				<l n="9417" xml:id="chapter-13-l-9417">entwâfenen begunden,</l>
				<l n="9418" xml:id="chapter-13-l-9418">die zungen sî dô vunden.</l>
				<l n="9419" xml:id="chapter-13-l-9419">'sich, warte' sprach diu künigîn</l>
				<l n="9420" xml:id="chapter-13-l-9420">'waz ist diz oder waz mag diz sîn?</l>
				<l n="9421" xml:id="chapter-13-l-9421">Brangaene, höfschiu niftel, sprich!'</l>
				<l n="9422" xml:id="chapter-13-l-9422">'ez ist ein zunge, dunket mich.'</l>
				<l n="9423" xml:id="chapter-13-l-9423">'du sprichest wâr, Brangaene.</l>
				<l n="9424" xml:id="chapter-13-l-9424">mich dunket unde ich waene,</l>
				<l n="9425" xml:id="chapter-13-l-9425">sô was ouch sî des trachen.</l>
				<l n="9426" xml:id="chapter-13-l-9426">unser saelde diu wil wachen.</l>
				<l n="9427" xml:id="chapter-13-l-9427">herzetohter, schoene Îsôt,</l>
				<l n="9428" xml:id="chapter-13-l-9428">ich weiz ez alse mînen tôt,</l>
				<l n="9429" xml:id="chapter-13-l-9429">wir sîn zer rehten verte komen.</l>
				<l n="9430" xml:id="chapter-13-l-9430">diu zunge hât ouch ime benomen</l>
				<l n="9431" xml:id="chapter-13-l-9431">beidiu craft unde sin.'</l>
				<l n="9432" xml:id="chapter-13-l-9432">hie mite entwâfenten s' in</l>
				<l n="9433" xml:id="chapter-13-l-9433">und dô s' an ime niht vunden</l>
				<l n="9434" xml:id="chapter-13-l-9434">weder slege noch wunden,</l>
				<l n="9435" xml:id="chapter-13-l-9435">dô wâren s' alle samet vrô.</l>
				<l n="9436" xml:id="chapter-13-l-9436">trîaken nam diu wîse dô,</l>
				<l n="9437" xml:id="chapter-13-l-9437">diu listege künigîn</l>
				<l n="9438" xml:id="chapter-13-l-9438">und vlôzte im der alsô vil în,</l>
				<l n="9439" xml:id="chapter-13-l-9439">biz daz er switzen began.</l>
				<l n="9440" xml:id="chapter-13-l-9440">'er wil genesen' sprach sî 'der man,</l>
				<l n="9441" xml:id="chapter-13-l-9441">der tampf gerûmet schiere hie,</l>
				<l n="9442" xml:id="chapter-13-l-9442">der von der zungen an in gie,</l>
				<l n="9443" xml:id="chapter-13-l-9443">sô mag er sprechen unde ûf sehen.'</l>
				<l n="9444" xml:id="chapter-13-l-9444">daz was ouch schiere geschehen.</l>
				<l n="9445" xml:id="chapter-13-l-9445">er lag unlange, unz ez geschach,</l>
				<l n="9446" xml:id="chapter-13-l-9446">daz er beide ûf und umbe sach.</l>
				<l n="9447" xml:id="chapter-13-l-9447">Nu er der saeligen schar</l>
				<l n="9448" xml:id="chapter-13-l-9448">bî ime und umbe in wart gewar,</l>
				<l n="9449" xml:id="chapter-13-l-9449">er gedâhte in sînem muote:</l>
				<l n="9450" xml:id="chapter-13-l-9450">'â hêrre got der guote,</l>
				<l n="9451" xml:id="chapter-13-l-9451">dû hâst mîn unvergezzen.</l>
				<l n="9452" xml:id="chapter-13-l-9452">mich hânt driu lieht besezzen,</l>
				<l n="9453" xml:id="chapter-13-l-9453">diu besten, diu diu werlt hât,</l>
				<l n="9454" xml:id="chapter-13-l-9454">manges herzen vröude unde rât</l>
				<l n="9455" xml:id="chapter-13-l-9455">und maneges ougen wunne:</l>
				<l n="9456" xml:id="chapter-13-l-9456">Îsôt diu liehte sunne</l>
				<l n="9457" xml:id="chapter-13-l-9457">und ouch ir muoter Îsôt</l>
				<l n="9458" xml:id="chapter-13-l-9458">daz vrôlîche morgenrôt,</l>
				<l n="9459" xml:id="chapter-13-l-9459">diu stolze Brangaene</l>
				<l n="9460" xml:id="chapter-13-l-9460">daz schoene volmaene!'</l>
				<l n="9461" xml:id="chapter-13-l-9461">hie mite genante er unde sprach</l>
				<l n="9462" xml:id="chapter-13-l-9462">kûme unde kûmeclîchen: 'ach,</l>
				<l n="9463" xml:id="chapter-13-l-9463">wer sît ir unde wâ bin ich?'</l>
				<l n="9464" xml:id="chapter-13-l-9464">'â ritter, mahtu sprechen? sprich!</l>
				<l n="9465" xml:id="chapter-13-l-9465">wir helfen dir ze dîner nôt!'</l>
				<l n="9466" xml:id="chapter-13-l-9466">sprach aber diu sinnerîche Îsôt.</l>
				<l n="9467" xml:id="chapter-13-l-9467">'jâ süeziu vrouwe, saelic wîp,</l>
				<l n="9468" xml:id="chapter-13-l-9468">und ine weiz, wie mir der lîp</l>
				<l n="9469" xml:id="chapter-13-l-9469">und al mîn craft in kurzer vrist</l>
				<l n="9470" xml:id="chapter-13-l-9470">geswachet unde geswichen ist.'</l>
				<l n="9471" xml:id="chapter-13-l-9471">diu junge Îsôt diu sach in an:</l>
				<l n="9472" xml:id="chapter-13-l-9472">'diz ist Tantris der spilman '</l>
				<l n="9473" xml:id="chapter-13-l-9473">sprach sî 'ob ich in ie gesach.'</l>
				<l n="9474" xml:id="chapter-13-l-9474">der andern ietwederiu sprach:</l>
				<l n="9475" xml:id="chapter-13-l-9475">'uns dunket ouch entriuwen sô.'</l>
				<l n="9476" xml:id="chapter-13-l-9476">diu wîse diu sprach aber dô:</l>
				<l n="9477" xml:id="chapter-13-l-9477">'bistû 'z Tantris?' 'vrouwe, jâ.'</l>
				<l n="9478" xml:id="chapter-13-l-9478">'sag an' sprach aber diu wîse sâ</l>
				<l n="9479" xml:id="chapter-13-l-9479">'wâ bistû her komen oder wie</l>
				<l n="9480" xml:id="chapter-13-l-9480">oder waz wirbestu hie?'</l>
				<l n="9481" xml:id="chapter-13-l-9481">'saeligest aller wîbe,</l>
				<l n="9482" xml:id="chapter-13-l-9482">ine hân ez an dem lîbe</l>
				<l n="9483" xml:id="chapter-13-l-9483">noch leider an der crefte niht,</l>
				<l n="9484" xml:id="chapter-13-l-9484">daz ich iu mîne geschiht</l>
				<l n="9485" xml:id="chapter-13-l-9485">bescheidenlîche müge gesagen.</l>
				<l n="9486" xml:id="chapter-13-l-9486">heizet mich vüeren oder tragen</l>
				<l n="9487" xml:id="chapter-13-l-9487">durch gotes willen eteswar,</l>
				<l n="9488" xml:id="chapter-13-l-9488">dâ mîn ieman neme war</l>
				<l n="9489" xml:id="chapter-13-l-9489">doch disen tag und dise naht.</l>
				<l n="9490" xml:id="chapter-13-l-9490">und kume ich wider ze mîner maht,</l>
				<l n="9491" xml:id="chapter-13-l-9491">so ist reht, daz ich tuo unde sage,</l>
				<l n="9492" xml:id="chapter-13-l-9492">swaz iu lîche und iu behage.'</l>
				<l n="9493" xml:id="chapter-13-l-9493">Sus nâmen sî Tristanden</l>
				<l n="9494" xml:id="chapter-13-l-9494">si viere ze handen,</l>
				<l n="9495" xml:id="chapter-13-l-9495">ûf ein pferit huoben s' in</l>
				<l n="9496" xml:id="chapter-13-l-9496">und under in vuorten s' in hin.</l>
				<l n="9497" xml:id="chapter-13-l-9497">sus brâhten s' in heinlîchen în</l>
				<l n="9498" xml:id="chapter-13-l-9498">wider durch ir hâltürlîn,</l>
				<l n="9499" xml:id="chapter-13-l-9499">daz umbe ir reise und umbe ir vart</l>
				<l n="9500" xml:id="chapter-13-l-9500">nie nieman nihtes inne wart.</l>
				<l n="9501" xml:id="chapter-13-l-9501">dâ schuofen s' ime helfe unde gemach.</l>
				<l n="9502" xml:id="chapter-13-l-9502">die zungen, alse ich ê dâ sprach,</l>
				<l n="9503" xml:id="chapter-13-l-9503">sîn îsen und sîn ander dinc</l>
				<l n="9504" xml:id="chapter-13-l-9504">des enbleip dâ weder vadem noch rinc.</l>
				<l n="9505" xml:id="chapter-13-l-9505">si vuorten 'z allez mit in dan,</l>
				<l n="9506" xml:id="chapter-13-l-9506">beidiu harnasch unde man.</l>
				<l n="9507" xml:id="chapter-13-l-9507">Nu daz der ander tac dô kam,</l>
				<l n="9508" xml:id="chapter-13-l-9508">diu wîse in aber ze handen nam.</l>
				<l n="9509" xml:id="chapter-13-l-9509">'nu Tantris' sprach si 'sage mir</l>
				<l n="9510" xml:id="chapter-13-l-9510">bî den genâden, alse ich dir</l>
				<l n="9511" xml:id="chapter-13-l-9511">nû unde ê mâles hân getân,</l>
				<l n="9512" xml:id="chapter-13-l-9512">daz ich dich zwirnt erneret hân</l>
				<l n="9513" xml:id="chapter-13-l-9513">und bin dir willic unde holt,</l>
				<l n="9514" xml:id="chapter-13-l-9514">und als du dînem wîbe solt.</l>
				<l n="9515" xml:id="chapter-13-l-9515">wenne kaeme dû in Îlant?</l>
				<l n="9516" xml:id="chapter-13-l-9516">wie slüege dû den serpant?'</l>
				<l n="9517" xml:id="chapter-13-l-9517">'vrouwe, daz wil ich iu sagen.</l>
				<l n="9518" xml:id="chapter-13-l-9518">ich kam in disen kurzlîchen tagen,</l>
				<l n="9519" xml:id="chapter-13-l-9519">es sint drî tage von hiute,</l>
				<l n="9520" xml:id="chapter-13-l-9520">ich und ander koufliute</l>
				<l n="9521" xml:id="chapter-13-l-9521">mit eime kiele in dise habe.</l>
				<l n="9522" xml:id="chapter-13-l-9522">dô kam ein roupher hinnen abe,</l>
				<l n="9523" xml:id="chapter-13-l-9523">ine weiz durch welhe geschiht,</l>
				<l n="9524" xml:id="chapter-13-l-9524">die wolten uns, haete ich ez niht</l>
				<l n="9525" xml:id="chapter-13-l-9525">mit mînem guote underkomen,</l>
				<l n="9526" xml:id="chapter-13-l-9526">den lîp zem guote hân genomen.</l>
				<l n="9527" xml:id="chapter-13-l-9527">nu ist ez uns alsô gewant:</l>
				<l n="9528" xml:id="chapter-13-l-9528">wir müezen dicke vremediu lant</l>
				<l n="9529" xml:id="chapter-13-l-9529">heinlîchen unde bûwen</l>
				<l n="9530" xml:id="chapter-13-l-9530">und enwizzen wem getrûwen,</l>
				<l n="9531" xml:id="chapter-13-l-9531">wan man uns vil gewaltes tuot.</l>
				<l n="9532" xml:id="chapter-13-l-9532">sô weiz ich wol, mir waere guot,</l>
				<l n="9533" xml:id="chapter-13-l-9533">mit swelher slahte dingen</l>
				<l n="9534" xml:id="chapter-13-l-9534">ich 'z dâ zuo möhte bringen,</l>
				<l n="9535" xml:id="chapter-13-l-9535">daz mich diu lant erkanden.</l>
				<l n="9536" xml:id="chapter-13-l-9536">künde in vremeden landen</l>
				<l n="9537" xml:id="chapter-13-l-9537">diu rîchet den koufman.</l>
				<l n="9538" xml:id="chapter-13-l-9538">seht, vrouwe, dâ gedâhte ich an,</l>
				<l n="9539" xml:id="chapter-13-l-9539">wan mir ist umbe den serpant</l>
				<l n="9540" xml:id="chapter-13-l-9540">daz lantmaere lange erkant</l>
				<l n="9541" xml:id="chapter-13-l-9541">und sluog in niuwan umbe daz.</l>
				<l n="9542" xml:id="chapter-13-l-9542">ich waene, daz ich deste baz</l>
				<l n="9543" xml:id="chapter-13-l-9543">vride unde genâde vinde</l>
				<l n="9544" xml:id="chapter-13-l-9544">bî disem lantgesinde.'</l>
				<l n="9545" xml:id="chapter-13-l-9545">'vride unde genâde' sprach Îsôt</l>
				<l n="9546" xml:id="chapter-13-l-9546">'diu müezen dich an dînen tôt</l>
				<l n="9547" xml:id="chapter-13-l-9547">mit wernden êren bringen!</l>
				<l n="9548" xml:id="chapter-13-l-9548">du bist ze guoten dingen</l>
				<l n="9549" xml:id="chapter-13-l-9549">dir selbem unde uns komen her.</l>
				<l n="9550" xml:id="chapter-13-l-9550">nu trahte, wes dîn herze ger.</l>
				<l n="9551" xml:id="chapter-13-l-9551">daz ist getân, daz schaffe ich dir</l>
				<l n="9552" xml:id="chapter-13-l-9552">von mînem hêrren und von mir.'</l>
				<l n="9553" xml:id="chapter-13-l-9553">'genâde, vrouwe, sô ergib ich</l>
				<l n="9554" xml:id="chapter-13-l-9554">mînen kiel unde mich</l>
				<l n="9555" xml:id="chapter-13-l-9555">vil verre an iuwer triuwe.</l>
				<l n="9556" xml:id="chapter-13-l-9556">seht, daz mich iht geriuwe,</l>
				<l n="9557" xml:id="chapter-13-l-9557">daz ich iu guot unde leben</l>
				<l n="9558" xml:id="chapter-13-l-9558">an iuwer triuwe hân ergeben.'</l>
				<l n="9559" xml:id="chapter-13-l-9559">'nein zwâre Tantris, ez entuot.</l>
				<l n="9560" xml:id="chapter-13-l-9560">umbe dîn leben unde umbe dîn guot</l>
				<l n="9561" xml:id="chapter-13-l-9561">ensorge nû niemêre.</l>
				<l n="9562" xml:id="chapter-13-l-9562">mîne triuwe und mîn êre,</l>
				<l n="9563" xml:id="chapter-13-l-9563">sê hie, die nim in dîne hant.</l>
				<l n="9564" xml:id="chapter-13-l-9564">daz dir niemer ze Îlant</l>
				<l n="9565" xml:id="chapter-13-l-9565">bî mînem lebene leit geschiht.</l>
				<l n="9566" xml:id="chapter-13-l-9566">Entwer mich einer bete niht</l>
				<l n="9567" xml:id="chapter-13-l-9567">und biut mir eteslîchen rât</l>
				<l n="9568" xml:id="chapter-13-l-9568">umbe eine sache, an der nu stât</l>
				<l n="9569" xml:id="chapter-13-l-9569">mîn êre und al mîn saelekeit.'</l>
				<l n="9570" xml:id="chapter-13-l-9570">und seite im, alse ich hân geseit,</l>
				<l n="9571" xml:id="chapter-13-l-9571">wes sich der truhsaeze</l>
				<l n="9572" xml:id="chapter-13-l-9572">umbe dise tât vermaeze.</l>
				<l n="9573" xml:id="chapter-13-l-9573">wie sêre und wie genôte</l>
				<l n="9574" xml:id="chapter-13-l-9574">er spraeche nâch Îsôte</l>
				<l n="9575" xml:id="chapter-13-l-9575">und wie er den valsch und die lüge</l>
				<l n="9576" xml:id="chapter-13-l-9576">ze offenlîchem kampfe züge,</l>
				<l n="9577" xml:id="chapter-13-l-9577">ob ieman über in kaeme,</l>
				<l n="9578" xml:id="chapter-13-l-9578">der sich ez an genaeme.</l>
				<l n="9579" xml:id="chapter-13-l-9579">'saeligiu vrouwe' sprach Tristan</l>
				<l n="9580" xml:id="chapter-13-l-9580">'hie enhabet keine sorge van.</l>
				<l n="9581" xml:id="chapter-13-l-9581">ir habet mir zwirnt lîp unde leben</l>
				<l n="9582" xml:id="chapter-13-l-9582">mit gotes helfe wider gegeben,</l>
				<l n="9583" xml:id="chapter-13-l-9583">diu suln ouch iu ze rehte</l>
				<l n="9584" xml:id="chapter-13-l-9584">beidiu ze dirre vehte</l>
				<l n="9585" xml:id="chapter-13-l-9585">und z' allen noeten bî stân,</l>
				<l n="9586" xml:id="chapter-13-l-9586">die wîle ich sî gesunde hân.'</l>
				<l n="9587" xml:id="chapter-13-l-9587">'got lône dir, lieber Tantris!</l>
				<l n="9588" xml:id="chapter-13-l-9588">des bin ich gerne an dir gewis</l>
				<l n="9589" xml:id="chapter-13-l-9589">und wil dir ouch des wol verjehen:</l>
				<l n="9590" xml:id="chapter-13-l-9590">ist daz diz wunder sol geschehen,</l>
				<l n="9591" xml:id="chapter-13-l-9591">sô sîn wir beide, ich unde Îsôt,</l>
				<l n="9592" xml:id="chapter-13-l-9592">iemer mit lebendem lîbe tôt.'</l>
				<l n="9593" xml:id="chapter-13-l-9593">'nein vrouwe, tuot die rede hin.</l>
				<l n="9594" xml:id="chapter-13-l-9594">sît ich in iuwerm vride bin</l>
				<l n="9595" xml:id="chapter-13-l-9595">und mînen lîb und swaz ich hân</l>
				<l n="9596" xml:id="chapter-13-l-9596">an iuwer êre hân verlân</l>
				<l n="9597" xml:id="chapter-13-l-9597">und dar an sicher wesen sol,</l>
				<l n="9598" xml:id="chapter-13-l-9598">trût vrouwe, sô gehabet iuch wol!</l>
				<l n="9599" xml:id="chapter-13-l-9599">helfet mir ze lîbe wider,</l>
				<l n="9600" xml:id="chapter-13-l-9600">ich gelege ez allez eine nider.</l>
				<l n="9601" xml:id="chapter-13-l-9601">und saget mir, vrouwe, ist iu bekant:</l>
				<l n="9602" xml:id="chapter-13-l-9602">die zungen, die man bî mir vant,</l>
				<l n="9603" xml:id="chapter-13-l-9603">beleip diu oder war tete man die?'</l>
				<l n="9604" xml:id="chapter-13-l-9604">'entriuwen nein, ich hân si hie</l>
				<l n="9605" xml:id="chapter-13-l-9605">und allez, daz du haben solt.</l>
				<l n="9606" xml:id="chapter-13-l-9606">mîn schoeniu tohter selbe, Îsôlt,</l>
				<l n="9607" xml:id="chapter-13-l-9607">und ich wir brâhten 'z allez dan.'</l>
				<l n="9608" xml:id="chapter-13-l-9608">'diz kumt uns rehte' sprach Tristan;</l>
				<l n="9609" xml:id="chapter-13-l-9609">'nu saeligiu künigîn,</l>
				<l n="9610" xml:id="chapter-13-l-9610">lât aller slahte sorge sîn</l>
				<l n="9611" xml:id="chapter-13-l-9611">und râtet mir ze mîner craft,</l>
				<l n="9612" xml:id="chapter-13-l-9612">sô ist ez allez endehaft.'</l>
				<l n="9613" xml:id="chapter-13-l-9613">Die küniginne beide,</l>
				<l n="9614" xml:id="chapter-13-l-9614">beide âne underscheide,</l>
				<l n="9615" xml:id="chapter-13-l-9615">si nâmen in ze handen</l>
				<l n="9616" xml:id="chapter-13-l-9616">und swaz si beide erkanden,</l>
				<l n="9617" xml:id="chapter-13-l-9617">daz ime ze heile und ze vromen</l>
				<l n="9618" xml:id="chapter-13-l-9618">an sînem lîbe möhte komen,</l>
				<l n="9619" xml:id="chapter-13-l-9619">daz was ir meiste unmüezekeit.</l>
				<l n="9620" xml:id="chapter-13-l-9620">hier under haete michel leit</l>
				<l n="9621" xml:id="chapter-13-l-9621">sîn kiel und sîn geselleschaft,</l>
				<l n="9622" xml:id="chapter-13-l-9622">der was genuoc als angesthaft,</l>
				<l n="9623" xml:id="chapter-13-l-9623">daz s' ungenesen wânden wesen.</l>
				<l n="9624" xml:id="chapter-13-l-9624">ir dekeiner trûwete genesen,</l>
				<l n="9625" xml:id="chapter-13-l-9625">wan s' innerhalp den zwein tagen</l>
				<l n="9626" xml:id="chapter-13-l-9626">nie niht von ime gehoerten sagen.</l>
				<l n="9627" xml:id="chapter-13-l-9627">ouch haeten sî den schal vernomen,</l>
				<l n="9628" xml:id="chapter-13-l-9628">der von dem trachen ûz was komen.</l>
				<l n="9629" xml:id="chapter-13-l-9629">und was des maeres vil getriben,</l>
				<l n="9630" xml:id="chapter-13-l-9630">dâ waere ein ritter tôt beliben,</l>
				<l n="9631" xml:id="chapter-13-l-9631">des ors daz laege halbez dâ.</l>
				<l n="9632" xml:id="chapter-13-l-9632">nu dâhten ouch die sîne sâ:</l>
				<l n="9633" xml:id="chapter-13-l-9633">'wer waere daz niwan Tristan?</l>
				<l n="9634" xml:id="chapter-13-l-9634">dane ist binamen kein zwîvel an,</l>
				<l n="9635" xml:id="chapter-13-l-9635">haete ez ime der tôt niht benomen,</l>
				<l n="9636" xml:id="chapter-13-l-9636">er waere sît her wider komen.'</l>
				<l n="9637" xml:id="chapter-13-l-9637">hie mite gerieten s' under in</l>
				<l n="9638" xml:id="chapter-13-l-9638">und santen Curvenâlen hin,</l>
				<l n="9639" xml:id="chapter-13-l-9639">daz er des orses naeme war.</l>
				<l n="9640" xml:id="chapter-13-l-9640">daz tete er: Curvenal reit dar</l>
				<l n="9641" xml:id="chapter-13-l-9641">und vant daz ors und erkande daz.</l>
				<l n="9642" xml:id="chapter-13-l-9642">nu reit er aber vürbaz.</l>
				<l n="9643" xml:id="chapter-13-l-9643">den trachen vant er ouch zehant</l>
				<l n="9644" xml:id="chapter-13-l-9644">und alse er dô nimêre vant</l>
				<l n="9645" xml:id="chapter-13-l-9645">von keinen sînen dingen</l>
				<l n="9646" xml:id="chapter-13-l-9646">an gewande noch an ringen,</l>
				<l n="9647" xml:id="chapter-13-l-9647">dô kam in michel zwîvel an.</l>
				<l n="9648" xml:id="chapter-13-l-9648">'â' dâhte er 'hêrre Tristan,</l>
				<l n="9649" xml:id="chapter-13-l-9649">weder bistu lebende oder tôt?</l>
				<l n="9650" xml:id="chapter-13-l-9650">ôwî, ôwî' sprach er 'Îsôt,</l>
				<l n="9651" xml:id="chapter-13-l-9651">ôwî, daz dîn lop und dîn nam</l>
				<l n="9652" xml:id="chapter-13-l-9652">ie hin ze Curnewâle kam!</l>
				<l n="9653" xml:id="chapter-13-l-9653">was dîn schoene und edelkeit</l>
				<l n="9654" xml:id="chapter-13-l-9654">ze solhem schaden ûf geleit</l>
				<l n="9655" xml:id="chapter-13-l-9655">einer der saeligesten art,</l>
				<l n="9656" xml:id="chapter-13-l-9656">diu ie mit sper versigelt wart,</l>
				<l n="9657" xml:id="chapter-13-l-9657">der dû ze wol geviele?'</l>
				<l n="9658" xml:id="chapter-13-l-9658">sus kêrte er wider zem kiele</l>
				<l n="9659" xml:id="chapter-13-l-9659">weinende unde clagende,</l>
				<l n="9660" xml:id="chapter-13-l-9660">diu maere wider sagende,</l>
				<l n="9661" xml:id="chapter-13-l-9661">als er si haete ervunden.</l>
				<l n="9662" xml:id="chapter-13-l-9662">diu maere begunden</l>
				<l n="9663" xml:id="chapter-13-l-9663">genuogen missevallen</l>
				<l n="9664" xml:id="chapter-13-l-9664">und iedoch niht in allen.</l>
				<l n="9665" xml:id="chapter-13-l-9665">daz selbe swaere maere</l>
				<l n="9666" xml:id="chapter-13-l-9666">was niht ir aller swaere.</l>
				<l n="9667" xml:id="chapter-13-l-9667">genuoge ez wol vertruogen.</l>
				<l n="9668" xml:id="chapter-13-l-9668">ouch sach man an genuogen,</l>
				<l n="9669" xml:id="chapter-13-l-9669">daz ez in grôze riuwe bar,</l>
				<l n="9670" xml:id="chapter-13-l-9670">und was ouch der diu meiste schar.</l>
				<l n="9671" xml:id="chapter-13-l-9671">sus was ir wille unde ir muot</l>
				<l n="9672" xml:id="chapter-13-l-9672">undersniten übel unde guot.</l>
				<l n="9673" xml:id="chapter-13-l-9673">mit disem wehsele geviel</l>
				<l n="9674" xml:id="chapter-13-l-9674">der gezweiete kiel</l>
				<l n="9675" xml:id="chapter-13-l-9675">an sprâchen unde an rûnen.</l>
				<l n="9676" xml:id="chapter-13-l-9676">den zweinzic barûnen</l>
				<l n="9677" xml:id="chapter-13-l-9677">den was niht inneclîche leit</l>
				<l n="9678" xml:id="chapter-13-l-9678">der zwîvel, der in was geseit.</l>
				<l n="9679" xml:id="chapter-13-l-9679">si wânden dannen komen dar mite.</l>
				<l n="9680" xml:id="chapter-13-l-9680">und daz man sîn niht langer bite,</l>
				<l n="9681" xml:id="chapter-13-l-9681">des bâten s' al gemeine</l>
				<l n="9682" xml:id="chapter-13-l-9682">( die zweinzic meine ich eine).</l>
				<l n="9683" xml:id="chapter-13-l-9683">si rieten alle dar an,</l>
				<l n="9684" xml:id="chapter-13-l-9684">daz man des nahtes vüere dan.</l>
				<l n="9685" xml:id="chapter-13-l-9685">sô rieten aber ander daz,</l>
				<l n="9686" xml:id="chapter-13-l-9686">daz sî beliben unde baz</l>
				<l n="9687" xml:id="chapter-13-l-9687">ervüeren diu maere,</l>
				<l n="9688" xml:id="chapter-13-l-9688">wie 'z ime ergangen waere.</l>
				<l n="9689" xml:id="chapter-13-l-9689">alsus zehullen s' under in.</l>
				<l n="9690" xml:id="chapter-13-l-9690">dise wolten gerne hin,</l>
				<l n="9691" xml:id="chapter-13-l-9691">jene wolten dâ bestân.</l>
				<l n="9692" xml:id="chapter-13-l-9692">sus ward ez dô dar an verlân,</l>
				<l n="9693" xml:id="chapter-13-l-9693">sît daz sîn tôt niht waere</l>
				<l n="9694" xml:id="chapter-13-l-9694">gewis noch offenbaere,</l>
				<l n="9695" xml:id="chapter-13-l-9695">daz sî dâ langer beliben,</l>
				<l n="9696" xml:id="chapter-13-l-9696">ir vorsche unde ir vrâge triben</l>
				<l n="9697" xml:id="chapter-13-l-9697">zem minnesten doch zwêne tage:</l>
				<l n="9698" xml:id="chapter-13-l-9698">daz was der barûne clage.</l>
				<l n="9699" xml:id="chapter-13-l-9699">Hie mite sô was ouch der tac komen,</l>
				<l n="9700" xml:id="chapter-13-l-9700">der ze Weisefort was genomen,</l>
				<l n="9701" xml:id="chapter-13-l-9701">dar Gurmûn haete getaget</l>
				<l n="9702" xml:id="chapter-13-l-9702">umbe sîne tohter die maget</l>
				<l n="9703" xml:id="chapter-13-l-9703">und umbe den truhsaezen.</l>
				<l n="9704" xml:id="chapter-13-l-9704">Gurmûnes umbesaezen,</l>
				<l n="9705" xml:id="chapter-13-l-9705">sîne man und sîne mâge,</l>
				<l n="9706" xml:id="chapter-13-l-9706">als er si durch râtvrâge</l>
				<l n="9707" xml:id="chapter-13-l-9707">ze sînem tage haete besant,</l>
				<l n="9708" xml:id="chapter-13-l-9708">die wâren alle dâ zehant.</l>
				<l n="9709" xml:id="chapter-13-l-9709">die nam ouch er besunder</l>
				<l n="9710" xml:id="chapter-13-l-9710">und suohte rât hier under</l>
				<l n="9711" xml:id="chapter-13-l-9711">sô verre und alsô sêre,</l>
				<l n="9712" xml:id="chapter-13-l-9712">als dem ez umbe sîn êre</l>
				<l n="9713" xml:id="chapter-13-l-9713">und ouch niht anders enstât.</l>
				<l n="9714" xml:id="chapter-13-l-9714">dar zuo besande er an den rât</l>
				<l n="9715" xml:id="chapter-13-l-9715">sîn liebez wîp, die künigîn.</l>
				<l n="9716" xml:id="chapter-13-l-9716">si mohte im ouch wol liep sîn,</l>
				<l n="9717" xml:id="chapter-13-l-9717">wan er haete an ir einer dô</l>
				<l n="9718" xml:id="chapter-13-l-9718">sunderlîcher saelden zwô,</l>
				<l n="9719" xml:id="chapter-13-l-9719">der allerbesten, die der man</l>
				<l n="9720" xml:id="chapter-13-l-9720">an liebem wîbe vinden kan:</l>
				<l n="9721" xml:id="chapter-13-l-9721">schoene unde wîsheit,</l>
				<l n="9722" xml:id="chapter-13-l-9722">der was der mâze an sî geleit,</l>
				<l n="9723" xml:id="chapter-13-l-9723">daz s' ime wol mohte liep sîn.</l>
				<l n="9724" xml:id="chapter-13-l-9724">diu saelige künigîn,</l>
				<l n="9725" xml:id="chapter-13-l-9725">diu schoene wîse was ouch dâ.</l>
				<l n="9726" xml:id="chapter-13-l-9726">ir vriunt der künic nam si sâ</l>
				<l n="9727" xml:id="chapter-13-l-9727">von dem râte dort hin dan.</l>
				<l n="9728" xml:id="chapter-13-l-9728">'wie râtestû?' sprach er 'sag an.</l>
				<l n="9729" xml:id="chapter-13-l-9729">mir ist disiu rede swaere alse der tôt.'</l>
				<l n="9730" xml:id="chapter-13-l-9730">'gehabet iuch wol' sprach aber Îsôt</l>
				<l n="9731" xml:id="chapter-13-l-9731">'wir suln uns wol hier an bewarn.</l>
				<l n="9732" xml:id="chapter-13-l-9732">ich hân ez allez undervarn.'</l>
				<l n="9733" xml:id="chapter-13-l-9733">'wie? herzevrouwe, sage ouch mir.</l>
				<l n="9734" xml:id="chapter-13-l-9734">sô vröuwe ich mich der rede mit dir.'</l>
				<l n="9735" xml:id="chapter-13-l-9735">'unser truhsaeze, als er dâ giht,</l>
				<l n="9736" xml:id="chapter-13-l-9736">seht, der ensluoc des trachen niht,</l>
				<l n="9737" xml:id="chapter-13-l-9737">und der in sluoc, den weiz ich wol.</l>
				<l n="9738" xml:id="chapter-13-l-9738">daz bewaere ich, swenne ich sol.</l>
				<l n="9739" xml:id="chapter-13-l-9739">al iuwer angest leget nider!</l>
				<l n="9740" xml:id="chapter-13-l-9740">gêt balde z' iuwerm râte wider.</l>
				<l n="9741" xml:id="chapter-13-l-9741">saget in allen unde jehet,</l>
				<l n="9742" xml:id="chapter-13-l-9742">als ir gehoeret unde gesehet</l>
				<l n="9743" xml:id="chapter-13-l-9743">des truhsaezen wârheit,</l>
				<l n="9744" xml:id="chapter-13-l-9744">ir loeset gerne iuwern eit,</l>
				<l n="9745" xml:id="chapter-13-l-9745">den ir dem lande habet getân.</l>
				<l n="9746" xml:id="chapter-13-l-9746">heizet s' alle mit iu gân</l>
				<l n="9747" xml:id="chapter-13-l-9747">und sitzet an 'z gerihte.</l>
				<l n="9748" xml:id="chapter-13-l-9748">envürhtet iu ze nihte.</l>
				<l n="9749" xml:id="chapter-13-l-9749">lât den truhsaezen clagen</l>
				<l n="9750" xml:id="chapter-13-l-9750">und sagen, swaz er welle sagen.</l>
				<l n="9751" xml:id="chapter-13-l-9751">und alse ez danne zît sî,</l>
				<l n="9752" xml:id="chapter-13-l-9752">sô bin ich unde Îsôt dâ bî.</l>
				<l n="9753" xml:id="chapter-13-l-9753">sô gebietet mir 'z, sô spriche ich</l>
				<l n="9754" xml:id="chapter-13-l-9754">vür iuch, vür Îsôt und vür mich.</l>
				<l n="9755" xml:id="chapter-13-l-9755">hie mite lât dise rede stân.</l>
				<l n="9756" xml:id="chapter-13-l-9756">ich wil nâch mîner tohter gân</l>
				<l n="9757" xml:id="chapter-13-l-9757">und komen ouch iesâ wider, wir zwo.'</l>
				<l n="9758" xml:id="chapter-13-l-9758">nâch ir tohter gie si dô,</l>
				<l n="9759" xml:id="chapter-13-l-9759">der künic in den palas wider.</l>
				<l n="9760" xml:id="chapter-13-l-9760">an daz gerihte saz er nider</l>
				<l n="9761" xml:id="chapter-13-l-9761">und mit im vil barûne,</l>
				<l n="9762" xml:id="chapter-13-l-9762">des landes cumpanjûne.</l>
				<l n="9763" xml:id="chapter-13-l-9763">dâ was schoeniu ritterschaft,</l>
				<l n="9764" xml:id="chapter-13-l-9764">von ritterschefte michel craft,</l>
				<l n="9765" xml:id="chapter-13-l-9765">niht durch des küneges êre</l>
				<l n="9766" xml:id="chapter-13-l-9766">sô starke noch sô sêre,</l>
				<l n="9767" xml:id="chapter-13-l-9767">sô daz si gerne wolten sehen,</l>
				<l n="9768" xml:id="chapter-13-l-9768">waz dâ solte geschehen</l>
				<l n="9769" xml:id="chapter-13-l-9769">ûz disem lantschalle.</l>
				<l n="9770" xml:id="chapter-13-l-9770">des wunderte s' alle.</l>
				<l n="9771" xml:id="chapter-13-l-9771">Die saeligen Îsôte zwô</l>
				<l n="9772" xml:id="chapter-13-l-9772">nu daz si mit ein ander dô</l>
				<l n="9773" xml:id="chapter-13-l-9773">zem palas în giengen,</l>
				<l n="9774" xml:id="chapter-13-l-9774">si gruozten unde enpfiengen</l>
				<l n="9775" xml:id="chapter-13-l-9775">die hêrren al besunder.</l>
				<l n="9776" xml:id="chapter-13-l-9776">hie mitten und hier under</l>
				<l n="9777" xml:id="chapter-13-l-9777">wart vil gesprochen unde gedâht,</l>
				<l n="9778" xml:id="chapter-13-l-9778">rede unde gedanke vil vür brâht</l>
				<l n="9779" xml:id="chapter-13-l-9779">von ir beider saelekeit.</l>
				<l n="9780" xml:id="chapter-13-l-9780">und iedoch mêre geseit</l>
				<l n="9781" xml:id="chapter-13-l-9781">von des truhsaezen linge</l>
				<l n="9782" xml:id="chapter-13-l-9782">dan von der vrouwen dinge.</l>
				<l n="9783" xml:id="chapter-13-l-9783">si sprâchen unde gedâhten dar:</l>
				<l n="9784" xml:id="chapter-13-l-9784">'nu kieset alle, nemet war,</l>
				<l n="9785" xml:id="chapter-13-l-9785">wirt disem unsaeligen man,</l>
				<l n="9786" xml:id="chapter-13-l-9786">der nie saelde gewan,</l>
				<l n="9787" xml:id="chapter-13-l-9787">disiu saelege maget,</l>
				<l n="9788" xml:id="chapter-13-l-9788">sô ist im elliu saelde ertaget,</l>
				<l n="9789" xml:id="chapter-13-l-9789">diu ime oder dekeinem man</l>
				<l n="9790" xml:id="chapter-13-l-9790">an einer maget ertagen kan.'</l>
				<l n="9791" xml:id="chapter-13-l-9791">sus kâmen sî zem künege hin.</l>
				<l n="9792" xml:id="chapter-13-l-9792">Der künec stuont ûf engegen in:</l>
				<l n="9793" xml:id="chapter-13-l-9793">lieplîche sazte er sî ze sich.</l>
				<l n="9794" xml:id="chapter-13-l-9794">'nû' sprach der künec 'truhsaeze, sprich.</l>
				<l n="9795" xml:id="chapter-13-l-9795">waz ist dîn bete und dîn ger?'</l>
				<l n="9796" xml:id="chapter-13-l-9796">'vil gerne, hêrre künec' sprach er;</l>
				<l n="9797" xml:id="chapter-13-l-9797">'hêrre, ich ger unde bite,</l>
				<l n="9798" xml:id="chapter-13-l-9798">daz ir dem lande küneges site</l>
				<l n="9799" xml:id="chapter-13-l-9799">niemer zebrechet an mir.</l>
				<l n="9800" xml:id="chapter-13-l-9800">welt ir 's jehen, sô sprâchet ir</l>
				<l n="9801" xml:id="chapter-13-l-9801">und lobetet ez ouch beide</l>
				<l n="9802" xml:id="chapter-13-l-9802">mit rede und mit dem eide:</l>
				<l n="9803" xml:id="chapter-13-l-9803">swelh ritter disen serpant</l>
				<l n="9804" xml:id="chapter-13-l-9804">slüege mit sîn eines hant,</l>
				<l n="9805" xml:id="chapter-13-l-9805">ir gaebet ime ze solde</l>
				<l n="9806" xml:id="chapter-13-l-9806">iuwer tohter Îsolde.</l>
				<l n="9807" xml:id="chapter-13-l-9807">der eit verlôs vil manegen man.</l>
				<l n="9808" xml:id="chapter-13-l-9808">dâ sach aber ich vil lützel an,</l>
				<l n="9809" xml:id="chapter-13-l-9809">durch daz ich minnete daz wîp</l>
				<l n="9810" xml:id="chapter-13-l-9810">unde wâgete den lîp</l>
				<l n="9811" xml:id="chapter-13-l-9811">dicke engeslîcher danne ie man,</l>
				<l n="9812" xml:id="chapter-13-l-9812">biz mir ze jungeste dar an</l>
				<l n="9813" xml:id="chapter-13-l-9813">alsô gelanc, daz ich in sluoc.</l>
				<l n="9814" xml:id="chapter-13-l-9814">ist ez dâ mite genuoc:</l>
				<l n="9815" xml:id="chapter-13-l-9815">hie lît daz houbet, seht ez an.</l>
				<l n="9816" xml:id="chapter-13-l-9816">daz selbe urkünde brâhte ich dan.</l>
				<l n="9817" xml:id="chapter-13-l-9817">nu loeset iuwer wârheit.</l>
				<l n="9818" xml:id="chapter-13-l-9818">küneges wort und küneges eit</l>
				<l n="9819" xml:id="chapter-13-l-9819">diu suln wâr unde bewaeret sîn.'</l>
				<l n="9820" xml:id="chapter-13-l-9820">'truhsaeze' sprach diu künigîn</l>
				<l n="9821" xml:id="chapter-13-l-9821">'der alsô rîlîchen solt,</l>
				<l n="9822" xml:id="chapter-13-l-9822">als mîn tohter ist, Îsolt,</l>
				<l n="9823" xml:id="chapter-13-l-9823">ungedienet haben wil,</l>
				<l n="9824" xml:id="chapter-13-l-9824">entriuwen des ist alze vil.'</l>
				<l n="9825" xml:id="chapter-13-l-9825">'ei' sprach der truhsaeze dô</l>
				<l n="9826" xml:id="chapter-13-l-9826">'vrouwe, ir tuot übel, wie redet ir sô?</l>
				<l n="9827" xml:id="chapter-13-l-9827">mîn hêrre, der ez enden sol,</l>
				<l n="9828" xml:id="chapter-13-l-9828">der kan doch selbe sprechen wol.</l>
				<l n="9829" xml:id="chapter-13-l-9829">der spreche und antwürte mir.'</l>
				<l n="9830" xml:id="chapter-13-l-9830">der künec sprach: 'vrouwe, sprechet ir</l>
				<l n="9831" xml:id="chapter-13-l-9831">vür iuch, vür Îsôt und vür mich!'</l>
				<l n="9832" xml:id="chapter-13-l-9832">'genâde hêrre, daz tuon ich.'</l>
				<l n="9833" xml:id="chapter-13-l-9833">aber sprach diu küniginne:</l>
				<l n="9834" xml:id="chapter-13-l-9834">'truhsaeze, dîne minne</l>
				<l n="9835" xml:id="chapter-13-l-9835">die sint lûter unde guot</l>
				<l n="9836" xml:id="chapter-13-l-9836">und hâst sô menlîchen muot.</l>
				<l n="9837" xml:id="chapter-13-l-9837">du bist wol guotes wîbes wert.</l>
				<l n="9838" xml:id="chapter-13-l-9838">swer aber sô hôhes lônes gert,</l>
				<l n="9839" xml:id="chapter-13-l-9839">dâ er sîn niht verdienet hât,</l>
				<l n="9840" xml:id="chapter-13-l-9840">entriuwen, deist ein missetât.</l>
				<l n="9841" xml:id="chapter-13-l-9841">du hâst dir selbem ûf geleit</l>
				<l n="9842" xml:id="chapter-13-l-9842">eine tât und eine manheit,</l>
				<l n="9843" xml:id="chapter-13-l-9843">der dû mit alle unschuldic bist,</l>
				<l n="9844" xml:id="chapter-13-l-9844">als ez mir zuo gerûnet ist.'</l>
				<l n="9845" xml:id="chapter-13-l-9845">'Vrouwe, ir redet, ine weiz wie.</l>
				<l n="9846" xml:id="chapter-13-l-9846">ich hân doch diz wortzeichen hie.'</l>
				<l n="9847" xml:id="chapter-13-l-9847">'sô hâstu brâht ein houbet dan.</l>
				<l n="9848" xml:id="chapter-13-l-9848">daz braehte ouch lîhte ein ander man,</l>
				<l n="9849" xml:id="chapter-13-l-9849">ich meine, ob er Îsolde</l>
				<l n="9850" xml:id="chapter-13-l-9850">dâ mite verdienen solde.</l>
				<l n="9851" xml:id="chapter-13-l-9851">sine wirt aber gewunnen niht</l>
				<l n="9852" xml:id="chapter-13-l-9852">mit alsô cleiner geschiht.'</l>
				<l n="9853" xml:id="chapter-13-l-9853">'nein zwâre' sprach diu junge Îsôt</l>
				<l n="9854" xml:id="chapter-13-l-9854">'durch alsô maezlîche nôt</l>
				<l n="9855" xml:id="chapter-13-l-9855">enwil ich niemer veile sîn.'</l>
				<l n="9856" xml:id="chapter-13-l-9856">'âhî vrou junge künigîn '</l>
				<l n="9857" xml:id="chapter-13-l-9857">sprach aber der truhsaeze dô</l>
				<l n="9858" xml:id="chapter-13-l-9858">'daz ir ze mînen dingen sô</l>
				<l n="9859" xml:id="chapter-13-l-9859">mit arge sprechende sît</l>
				<l n="9860" xml:id="chapter-13-l-9860">der noete, der ich ze maneger zît</l>
				<l n="9861" xml:id="chapter-13-l-9861">durch iuwer minne erliten hân!'</l>
				<l n="9862" xml:id="chapter-13-l-9862">'daz sol ze guoten staten gestân,</l>
				<l n="9863" xml:id="chapter-13-l-9863">daz ir mich minnet' sprach Îsolt</l>
				<l n="9864" xml:id="chapter-13-l-9864">'ine wart iu nie getriu noch holt</l>
				<l n="9865" xml:id="chapter-13-l-9865">noch zwâre niemer werden sol.'</l>
				<l n="9866" xml:id="chapter-13-l-9866">'Jâ' sprach der ander 'ich weiz wol,</l>
				<l n="9867" xml:id="chapter-13-l-9867">ir tuot vil rehte als elliu wîp.</l>
				<l n="9868" xml:id="chapter-13-l-9868">ir sît alle alsô gelîp,</l>
				<l n="9869" xml:id="chapter-13-l-9869">alsô g' artet unde gemuot:</l>
				<l n="9870" xml:id="chapter-13-l-9870">iuch dunket ie daz arge guot,</l>
				<l n="9871" xml:id="chapter-13-l-9871">daz guote dunket iuch ie arc.</l>
				<l n="9872" xml:id="chapter-13-l-9872">diu art ist an iu allen starc.</l>
				<l n="9873" xml:id="chapter-13-l-9873">ir sît verkêret alle wîs:</l>
				<l n="9874" xml:id="chapter-13-l-9874">iu sint die tumben alle wîs,</l>
				<l n="9875" xml:id="chapter-13-l-9875">iu sint die wîsen alle tump;</l>
				<l n="9876" xml:id="chapter-13-l-9876">ir machet ûz dem slehten crump</l>
				<l n="9877" xml:id="chapter-13-l-9877">und ûz dem crumben wider sleht;</l>
				<l n="9878" xml:id="chapter-13-l-9878">ir habet allen ungereht</l>
				<l n="9879" xml:id="chapter-13-l-9879">an iuwer seil gevazzet:</l>
				<l n="9880" xml:id="chapter-13-l-9880">ir minnet, daz iuch hazzet;</l>
				<l n="9881" xml:id="chapter-13-l-9881">ir hazzet, daz iuch minnet.</l>
				<l n="9882" xml:id="chapter-13-l-9882">wie sît ir sus gesinnet,</l>
				<l n="9883" xml:id="chapter-13-l-9883">wie minnet ir sô harte</l>
				<l n="9884" xml:id="chapter-13-l-9884">der dinge widerwarte,</l>
				<l n="9885" xml:id="chapter-13-l-9885">daz man der sô vil an iu siht!</l>
				<l n="9886" xml:id="chapter-13-l-9886">der iuch dâ wil, desn welt ir niht</l>
				<l n="9887" xml:id="chapter-13-l-9887">und welt den, der iuch niene wil.</l>
				<l n="9888" xml:id="chapter-13-l-9888">ir sît daz irresameste spil,</l>
				<l n="9889" xml:id="chapter-13-l-9889">daz ieman ûf dem brete kan.</l>
				<l n="9890" xml:id="chapter-13-l-9890">er ist ein sinnelôser man,</l>
				<l n="9891" xml:id="chapter-13-l-9891">der âne bürgen durch daz wîp</l>
				<l n="9892" xml:id="chapter-13-l-9892">iemer geveilet den lîp.</l>
				<l n="9893" xml:id="chapter-13-l-9893">und zwâre iedoch dar umbe niht,</l>
				<l n="9894" xml:id="chapter-13-l-9894">swes ir jeht oder mîn vrouwe giht,</l>
				<l n="9895" xml:id="chapter-13-l-9895">ez wirt al anders ûf geleit</l>
				<l n="9896" xml:id="chapter-13-l-9896">oder man brichet mir den eit.'</l>
				<l n="9897" xml:id="chapter-13-l-9897">Aber sprach diu küniginne:</l>
				<l n="9898" xml:id="chapter-13-l-9898">'truhsaeze, dîne sinne</l>
				<l n="9899" xml:id="chapter-13-l-9899">die sint starc unde spaehe,</l>
				<l n="9900" xml:id="chapter-13-l-9900">der spaehe an sinnen saehe.</l>
				<l n="9901" xml:id="chapter-13-l-9901">si habent dem gelîchen schîn,</l>
				<l n="9902" xml:id="chapter-13-l-9902">als sî ze kemenâten sîn</l>
				<l n="9903" xml:id="chapter-13-l-9903">in der vrouwen tougenheit bedâht.</l>
				<l n="9904" xml:id="chapter-13-l-9904">dar zuo hâstû si vür brâht</l>
				<l n="9905" xml:id="chapter-13-l-9905">rehte alse ein vrouwen ritter sol.</l>
				<l n="9906" xml:id="chapter-13-l-9906">du weist der vrouwen art ze wol.</l>
				<l n="9907" xml:id="chapter-13-l-9907">du bist dar în ze verre komen.</l>
				<l n="9908" xml:id="chapter-13-l-9908">ez hât dir der manne art benomen.</l>
				<l n="9909" xml:id="chapter-13-l-9909">du minnest ouch ze harte</l>
				<l n="9910" xml:id="chapter-13-l-9910">der dinge widerwarte.</l>
				<l n="9911" xml:id="chapter-13-l-9911">mich dunket, dir ist ouch wol dar mite.</l>
				<l n="9912" xml:id="chapter-13-l-9912">du hâst die selben vrouwen site</l>
				<l n="9913" xml:id="chapter-13-l-9913">sêre an dîn seil gevazzet:</l>
				<l n="9914" xml:id="chapter-13-l-9914">du minnest, daz dich hazzet;</l>
				<l n="9915" xml:id="chapter-13-l-9915">du wilt, daz dich niht enwil.</l>
				<l n="9916" xml:id="chapter-13-l-9916">diz ist doch unser vrouwen spil.</l>
				<l n="9917" xml:id="chapter-13-l-9917">waz nimest dû dich hie mit an?</l>
				<l n="9918" xml:id="chapter-13-l-9918">sô dir got, du bist ein man,</l>
				<l n="9919" xml:id="chapter-13-l-9919">lâz uns unser vrouwen art.</l>
				<l n="9920" xml:id="chapter-13-l-9920">dune bist niht wol dar mite bewart.</l>
				<l n="9921" xml:id="chapter-13-l-9921">habe dînes mannes sinne</l>
				<l n="9922" xml:id="chapter-13-l-9922">und minne, daz dich minne.</l>
				<l n="9923" xml:id="chapter-13-l-9923">welle, daz dich welle.</l>
				<l n="9924" xml:id="chapter-13-l-9924">daz spil hât guot gevelle.</l>
				<l n="9925" xml:id="chapter-13-l-9925">du seist uns ie genôte,</l>
				<l n="9926" xml:id="chapter-13-l-9926">du wellest Îsôte</l>
				<l n="9927" xml:id="chapter-13-l-9927">und sî enwelle dîn niht.</l>
				<l n="9928" xml:id="chapter-13-l-9928">daz ist ir art: wer mac des iht?</l>
				<l n="9929" xml:id="chapter-13-l-9929">si lât der dinge vil hin gân,</l>
				<l n="9930" xml:id="chapter-13-l-9930">die sî doch vil wol möhte hân.</l>
				<l n="9931" xml:id="chapter-13-l-9931">ir ist der vil unmaere,</l>
				<l n="9932" xml:id="chapter-13-l-9932">dem sî doch vil liep waere,</l>
				<l n="9933" xml:id="chapter-13-l-9933">der dû ze hant der êrste bist.</l>
				<l n="9934" xml:id="chapter-13-l-9934">daz selbe ir von mir g' artet ist.</l>
				<l n="9935" xml:id="chapter-13-l-9935">ich selbe enwart dir ouch nie holt.</l>
				<l n="9936" xml:id="chapter-13-l-9936">ich weiz wol, alse entuot Îsolt:</l>
				<l n="9937" xml:id="chapter-13-l-9937">ez ist ir g' artet von mir.</l>
				<l n="9938" xml:id="chapter-13-l-9938">du verliusest michel minne an ir.</l>
				<l n="9939" xml:id="chapter-13-l-9939">diu schoene, diu reine</l>
				<l n="9940" xml:id="chapter-13-l-9940">si waere ze gemeine,</l>
				<l n="9941" xml:id="chapter-13-l-9941">ob si iegelîchen solte</l>
				<l n="9942" xml:id="chapter-13-l-9942">wellen, der si wolte.</l>
				<l n="9943" xml:id="chapter-13-l-9943">Truhsaeze, als du hâst geseit,</l>
				<l n="9944" xml:id="chapter-13-l-9944">mîn hêrre der sol sînen eit</l>
				<l n="9945" xml:id="chapter-13-l-9945">vil gerne an dir bewaeren.</l>
				<l n="9946" xml:id="chapter-13-l-9946">sich, daz du dînen maeren</l>
				<l n="9947" xml:id="chapter-13-l-9947">und dîner rede sô mite gâst,</l>
				<l n="9948" xml:id="chapter-13-l-9948">daz dû s' iht under wegen lâst:</l>
				<l n="9949" xml:id="chapter-13-l-9949">volge dînen sachen!</l>
				<l n="9950" xml:id="chapter-13-l-9950">ich hoere sagen, den trachen</l>
				<l n="9951" xml:id="chapter-13-l-9951">den habe ein ander man erslagen.</l>
				<l n="9952" xml:id="chapter-13-l-9952">sich, waz du dâ zuo wellest sagen.'</l>
				<l n="9953" xml:id="chapter-13-l-9953">'wer waere der?' 'ich weiz in wol</l>
				<l n="9954" xml:id="chapter-13-l-9954">und wil in bringen, swenne ich sol.'</l>
				<l n="9955" xml:id="chapter-13-l-9955">'vrouwe, ez enist dekein man,</l>
				<l n="9956" xml:id="chapter-13-l-9956">der sich hier umbe iht nimet an</l>
				<l n="9957" xml:id="chapter-13-l-9957">und mich von mînen êren</l>
				<l n="9958" xml:id="chapter-13-l-9958">mit valsche waenet kêren,</l>
				<l n="9959" xml:id="chapter-13-l-9959">der mir state und reht wil geben,</l>
				<l n="9960" xml:id="chapter-13-l-9960">dane sî mîn lîp umbe und mîn leben</l>
				<l n="9961" xml:id="chapter-13-l-9961">gewâget unde geveilet,</l>
				<l n="9962" xml:id="chapter-13-l-9962">swie mir der hof erteilet,</l>
				<l n="9963" xml:id="chapter-13-l-9963">hant wider hende,</l>
				<l n="9964" xml:id="chapter-13-l-9964">ê ich den vuoz gewende!'</l>
				<l n="9965" xml:id="chapter-13-l-9965">'diz lobe ich' sprach diu künigîn</l>
				<l n="9966" xml:id="chapter-13-l-9966">'und wil des selbe bürge sîn,</l>
				<l n="9967" xml:id="chapter-13-l-9967">daz ich dich diser rede gewer</l>
				<l n="9968" xml:id="chapter-13-l-9968">und dir 'n ze kampfe bringe her</l>
				<l n="9969" xml:id="chapter-13-l-9969">von hiute unz an den dritten tac,</l>
				<l n="9970" xml:id="chapter-13-l-9970">wan ich iezuo enmac,</l>
				<l n="9971" xml:id="chapter-13-l-9971">den selben der den trachen sluoc.'</l>
				<l n="9972" xml:id="chapter-13-l-9972">der künic sprach: 'des ist genuoc.'</l>
				<l n="9973" xml:id="chapter-13-l-9973">ouch sprâchen al die herren dô:</l>
				<l n="9974" xml:id="chapter-13-l-9974">'truhsaeze, ez ist genuoc alsô.</l>
				<l n="9975" xml:id="chapter-13-l-9975">diz ist ein kurzlîchiu bite.</l>
				<l n="9976" xml:id="chapter-13-l-9976">gâ dar, bestaete den kampf hie mite,</l>
				<l n="9977" xml:id="chapter-13-l-9977">und tuo mîn vrouwe selbe alsam.'</l>
				<l n="9978" xml:id="chapter-13-l-9978">der künec dô von in beiden nam</l>
				<l n="9979" xml:id="chapter-13-l-9979">triuwe unde gewisse gîselschaft,</l>
				<l n="9980" xml:id="chapter-13-l-9980">daz dirre kampf endehaft</l>
				<l n="9981" xml:id="chapter-13-l-9981">des dritten tages waere.</l>
				<l n="9982" xml:id="chapter-13-l-9982">hie mite zergie diz maere.</l>
			</div>
			<div n="14" xml:id="chapter-14" type="chapter" data-level="1">
				<head xml:lang="deu-Latn">Der Splitter</head>
				<l n="9983" xml:id="chapter-14-l-9983">Die vrouwen giengen beide dan</l>
				<l n="9984" xml:id="chapter-14-l-9984">und nâmen aber ir spilman</l>
				<l n="9985" xml:id="chapter-14-l-9985">in ir vlîz und in ir pflege.</l>
				<l n="9986" xml:id="chapter-14-l-9986">ir beider vlîz was alle wege</l>
				<l n="9987" xml:id="chapter-14-l-9987">mit süezer bedaehtekeit</l>
				<l n="9988" xml:id="chapter-14-l-9988">niuwan an diu dinc geleit,</l>
				<l n="9989" xml:id="chapter-14-l-9989">diu sîn helfe solten wesen.</l>
				<l n="9990" xml:id="chapter-14-l-9990">ouch was er iezuo wol genesen,</l>
				<l n="9991" xml:id="chapter-14-l-9991">lieht an dem lîbe und schône var.</l>
				<l n="9992" xml:id="chapter-14-l-9992">nu nam Îsôt sîn dicke war</l>
				<l n="9993" xml:id="chapter-14-l-9993">und marcte in ûzer mâze</l>
				<l n="9994" xml:id="chapter-14-l-9994">an lîbe und an gelâze.</l>
				<l n="9995" xml:id="chapter-14-l-9995">si blickte im dicke tougen</l>
				<l n="9996" xml:id="chapter-14-l-9996">an die hende und under d' ougen.</l>
				<l n="9997" xml:id="chapter-14-l-9997">si besach sîn arme und sîniu bein,</l>
				<l n="9998" xml:id="chapter-14-l-9998">an den ez offenlîche schein,</l>
				<l n="9999" xml:id="chapter-14-l-9999">daz er so tougenlîche hal.</l>
				<l n="10000" xml:id="chapter-14-l-10000">si bespehete in obene hin zetal.</l>
				<l n="10001" xml:id="chapter-14-l-10001">swaz maget an manne spehen sol,</l>
				<l n="10002" xml:id="chapter-14-l-10002">daz geviel ir allez an im wol</l>
				<l n="10003" xml:id="chapter-14-l-10003">und lobete ez in ir muote.</l>
				<l n="10004" xml:id="chapter-14-l-10004">nu daz diu schoene, guote</l>
				<l n="10005" xml:id="chapter-14-l-10005">sîne geschepfede sô rîch</l>
				<l n="10006" xml:id="chapter-14-l-10006">und sîne site sô hêrlîch</l>
				<l n="10007" xml:id="chapter-14-l-10007">sunder bespehete unde besach,</l>
				<l n="10008" xml:id="chapter-14-l-10008">ir herze tougenlîche sprach:</l>
				<l n="10009" xml:id="chapter-14-l-10009">'got hêrre wunderaere,</l>
				<l n="10010" xml:id="chapter-14-l-10010">ist iht des wandelbaere,</l>
				<l n="10011" xml:id="chapter-14-l-10011">dest ie begienge oder begâst,</l>
				<l n="10012" xml:id="chapter-14-l-10012">und dest an uns geschaffen hâst,</l>
				<l n="10013" xml:id="chapter-14-l-10013">sô ist hie zewâre wandel an,</l>
				<l n="10014" xml:id="chapter-14-l-10014">daz dirre hêrlîche man,</l>
				<l n="10015" xml:id="chapter-14-l-10015">an den du solhe saelekeit</l>
				<l n="10016" xml:id="chapter-14-l-10016">lîbes halben hâst geleit,</l>
				<l n="10017" xml:id="chapter-14-l-10017">daz der als irreclîche</l>
				<l n="10018" xml:id="chapter-14-l-10018">von rîche ze rîche</l>
				<l n="10019" xml:id="chapter-14-l-10019">sîne nôtdürfte suochen sol.</l>
				<l n="10020" xml:id="chapter-14-l-10020">im solte billîch unde wol</l>
				<l n="10021" xml:id="chapter-14-l-10021">ein rîche dienen oder ein lant,</l>
				<l n="10022" xml:id="chapter-14-l-10022">des dinc alsô waere gewant.</l>
				<l n="10023" xml:id="chapter-14-l-10023">diu werlt stât wunderlîche,</l>
				<l n="10024" xml:id="chapter-14-l-10024">sô vil manic künicrîche</l>
				<l n="10025" xml:id="chapter-14-l-10025">besetzet ist mit swacher art,</l>
				<l n="10026" xml:id="chapter-14-l-10026">daz ime der einez niht enwart.</l>
				<l n="10027" xml:id="chapter-14-l-10027">ein lîp alsô gebaere,</l>
				<l n="10028" xml:id="chapter-14-l-10028">der sô getugendet waere,</l>
				<l n="10029" xml:id="chapter-14-l-10029">der solte guot und êre hân.</l>
				<l n="10030" xml:id="chapter-14-l-10030">an ime ist sêre missetân.</l>
				<l n="10031" xml:id="chapter-14-l-10031">got hêrre, dû hâst ime gegeben</l>
				<l n="10032" xml:id="chapter-14-l-10032">dem lîbe ein ungelîchez leben.'</l>
				<l n="10033" xml:id="chapter-14-l-10033">sus redete s' ofte diu maget.</l>
				<l n="10034" xml:id="chapter-14-l-10034">nu haete ir muoter ouch gesaget</l>
				<l n="10035" xml:id="chapter-14-l-10035">ir vater umbe den koufman</l>
				<l n="10036" xml:id="chapter-14-l-10036">al von ende her dan,</l>
				<l n="10037" xml:id="chapter-14-l-10037">als ir ez selbe habet vernomen,</l>
				<l n="10038" xml:id="chapter-14-l-10038">diz dinc wie 'z allez her ist komen</l>
				<l n="10039" xml:id="chapter-14-l-10039">und wie er nihtes gerte,</l>
				<l n="10040" xml:id="chapter-14-l-10040">wan daz man in gewerte</l>
				<l n="10041" xml:id="chapter-14-l-10041">vrides dâ nâch mêre,</l>
				<l n="10042" xml:id="chapter-14-l-10042">swenne er dekeine kêre</l>
				<l n="10043" xml:id="chapter-14-l-10043">naeme in daz künicrîche.</l>
				<l n="10044" xml:id="chapter-14-l-10044">diz haete s' ime heinlîche</l>
				<l n="10045" xml:id="chapter-14-l-10045">von ende unz ende gesaget.</l>
				<l n="10046" xml:id="chapter-14-l-10046">Hier under hiez ouch ime diu maget</l>
				<l n="10047" xml:id="chapter-14-l-10047">ir knappen Paranîsen</l>
				<l n="10048" xml:id="chapter-14-l-10048">sînen harnasch und sîn îsen</l>
				<l n="10049" xml:id="chapter-14-l-10049">wîz unde schoene machen</l>
				<l n="10050" xml:id="chapter-14-l-10050">und z' andern sînen sachen</l>
				<l n="10051" xml:id="chapter-14-l-10051">wol unde vlîzeclîchen sehen.</l>
				<l n="10052" xml:id="chapter-14-l-10052">nu diz was allez geschehen.</l>
				<l n="10053" xml:id="chapter-14-l-10053">ez was schône und wol bereit</l>
				<l n="10054" xml:id="chapter-14-l-10054">und über ein ander hin geleit.</l>
				<l n="10055" xml:id="chapter-14-l-10055">nu gie diu maget heinlîche dar</l>
				<l n="10056" xml:id="chapter-14-l-10056">und nam es alles sunder war.</l>
				<l n="10057" xml:id="chapter-14-l-10057">Nu ergieng ez aber Îsolde,</l>
				<l n="10058" xml:id="chapter-14-l-10058">alsô der billîch wolde:</l>
				<l n="10059" xml:id="chapter-14-l-10059">daz si aber ir herzequâle</l>
				<l n="10060" xml:id="chapter-14-l-10060">zem anderen mâle</l>
				<l n="10061" xml:id="chapter-14-l-10061">vor den andern allen vant.</l>
				<l n="10062" xml:id="chapter-14-l-10062">ir herze daz was dar gewant,</l>
				<l n="10063" xml:id="chapter-14-l-10063">ir ouge allez dar wac,</l>
				<l n="10064" xml:id="chapter-14-l-10064">dâ der harnasch dâ lac.</l>
				<l n="10065" xml:id="chapter-14-l-10065">und enweiz niht, wie si des gezam,</l>
				<l n="10066" xml:id="chapter-14-l-10066">daz sî daz swert ze handen nam,</l>
				<l n="10067" xml:id="chapter-14-l-10067">als juncvrouwen unde kint</l>
				<l n="10068" xml:id="chapter-14-l-10068">gelustic unde gelengic sint</l>
				<l n="10069" xml:id="chapter-14-l-10069">und weizgot ouch genuoge man.</l>
				<l n="10070" xml:id="chapter-14-l-10070">si zôch ez ûz und sach ez an</l>
				<l n="10071" xml:id="chapter-14-l-10071">und schouwete ez wâ unde wâ.</l>
				<l n="10072" xml:id="chapter-14-l-10072">nu sach si den gebresten dâ.</l>
				<l n="10073" xml:id="chapter-14-l-10073">si begunde an die scharten</l>
				<l n="10074" xml:id="chapter-14-l-10074">lange unde sêre warten</l>
				<l n="10075" xml:id="chapter-14-l-10075">und gedâhte in ir muote:</l>
				<l n="10076" xml:id="chapter-14-l-10076">'sam mir got der guote,</l>
				<l n="10077" xml:id="chapter-14-l-10077">ich waene, ich den gebresten hân,</l>
				<l n="10078" xml:id="chapter-14-l-10078">der hier inne solte stân,</l>
				<l n="10079" xml:id="chapter-14-l-10079">und zwâre ich wil es nemen war.'</l>
				<l n="10080" xml:id="chapter-14-l-10080">si brâhte in unde sazte in dar.</l>
				<l n="10081" xml:id="chapter-14-l-10081">nu vuogete diu lucke</l>
				<l n="10082" xml:id="chapter-14-l-10082">und daz vertâne stucke</l>
				<l n="10083" xml:id="chapter-14-l-10083">und wâren alse einbaere,</l>
				<l n="10084" xml:id="chapter-14-l-10084">als ob ez ein dinc waere,</l>
				<l n="10085" xml:id="chapter-14-l-10085">als ouch gewesen wâren</l>
				<l n="10086" xml:id="chapter-14-l-10086">innerhalp zwein jâren.</l>
				<l n="10087" xml:id="chapter-14-l-10087">nu begunde ir herze kalten</l>
				<l n="10088" xml:id="chapter-14-l-10088">umbe ir schaden den alten.</l>
				<l n="10089" xml:id="chapter-14-l-10089">ir varwe diu wart beide</l>
				<l n="10090" xml:id="chapter-14-l-10090">von zorne und von leide</l>
				<l n="10091" xml:id="chapter-14-l-10091">tôtbleich und iesâ viuwerrôt.</l>
				<l n="10092" xml:id="chapter-14-l-10092">'â' sprach si 'saeldelôse Îsôt,</l>
				<l n="10093" xml:id="chapter-14-l-10093">owê mir unde wâfen!</l>
				<l n="10094" xml:id="chapter-14-l-10094">wer hât diz veige wâfen</l>
				<l n="10095" xml:id="chapter-14-l-10095">von Curnewâle her getragen?</l>
				<l n="10096" xml:id="chapter-14-l-10096">hie wart mîn oeheim mite erslagen,</l>
				<l n="10097" xml:id="chapter-14-l-10097">und der in sluoc, der hiez Tristan.</l>
				<l n="10098" xml:id="chapter-14-l-10098">wer gab ez disem spilman?</l>
				<l n="10099" xml:id="chapter-14-l-10099">der ist doch Tantris genant.'</l>
				<l n="10100" xml:id="chapter-14-l-10100">Die namen begunde sî zehant</l>
				<l n="10101" xml:id="chapter-14-l-10101">beide in ir sinnen ahten,</l>
				<l n="10102" xml:id="chapter-14-l-10102">ir beider lût betrahten.</l>
				<l n="10103" xml:id="chapter-14-l-10103">'â hêrre' sprach si wider sich</l>
				<l n="10104" xml:id="chapter-14-l-10104">'dise namen die beswaerent mich.</l>
				<l n="10105" xml:id="chapter-14-l-10105">ine kan niht wizzen, wie in sî.</l>
				<l n="10106" xml:id="chapter-14-l-10106">si lûtent nâhe ein ander bî.</l>
				<l n="10107" xml:id="chapter-14-l-10107">Tantris' sprach si 'und Tristan,</l>
				<l n="10108" xml:id="chapter-14-l-10108">dâ ist binamen heinlîche an.'</l>
				<l n="10109" xml:id="chapter-14-l-10109">nu sî die namen begunde</l>
				<l n="10110" xml:id="chapter-14-l-10110">zetrîben in dem munde,</l>
				<l n="10111" xml:id="chapter-14-l-10111">nu geviel si an die buochstabe,</l>
				<l n="10112" xml:id="chapter-14-l-10112">dâ man si beide schepfet abe,</l>
				<l n="10113" xml:id="chapter-14-l-10113">und vant in disem al zehant</l>
				<l n="10114" xml:id="chapter-14-l-10114">die selben, die s' in jenem vant.</l>
				<l n="10115" xml:id="chapter-14-l-10115">nu begunde s' an in beiden</l>
				<l n="10116" xml:id="chapter-14-l-10116">die sillaben scheiden</l>
				<l n="10117" xml:id="chapter-14-l-10117">und sazte nâch alse vor</l>
				<l n="10118" xml:id="chapter-14-l-10118">und kam rehte ûf des namen spor.</l>
				<l n="10119" xml:id="chapter-14-l-10119">si vant ir ursuoche dar an.</l>
				<l n="10120" xml:id="chapter-14-l-10120">vür sich sô las si Tristan,</l>
				<l n="10121" xml:id="chapter-14-l-10121">her wider sô las si Tantris.</l>
				<l n="10122" xml:id="chapter-14-l-10122">hie mite was sî des namen gewis.</l>
				<l n="10123" xml:id="chapter-14-l-10123">'jâ jâ' sprach aber diu schoene dô</l>
				<l n="10124" xml:id="chapter-14-l-10124">'ist disen maeren danne sô,</l>
				<l n="10125" xml:id="chapter-14-l-10125">disen valsch und dise trügeheit</l>
				<l n="10126" xml:id="chapter-14-l-10126">hât mir mîn herze wol geseit.</l>
				<l n="10127" xml:id="chapter-14-l-10127">wie wol ich wiste al dise vart,</l>
				<l n="10128" xml:id="chapter-14-l-10128">sît ich in merkende wart,</l>
				<l n="10129" xml:id="chapter-14-l-10129">sît ich an ime lîp unde gebar</l>
				<l n="10130" xml:id="chapter-14-l-10130">und sîn dinc allez alsô gar</l>
				<l n="10131" xml:id="chapter-14-l-10131">besunder in mîn herze las,</l>
				<l n="10132" xml:id="chapter-14-l-10132">daz er gebürte ein hêrre was!</l>
				<l n="10133" xml:id="chapter-14-l-10133">wer haete ouch diz getân wan er,</l>
				<l n="10134" xml:id="chapter-14-l-10134">daz er von Curnewâle her</l>
				<l n="10135" xml:id="chapter-14-l-10135">ze sînen tôtvînden vert</l>
				<l n="10136" xml:id="chapter-14-l-10136">und wir in zwirnt haben ernert!</l>
				<l n="10137" xml:id="chapter-14-l-10137">ernert? er ist nû vil ungenesen.</l>
				<l n="10138" xml:id="chapter-14-l-10138">diz swert daz muoz sîn ende wesen!</l>
				<l n="10139" xml:id="chapter-14-l-10139">Nu île, rich dîn leit, Îsôt!</l>
				<l n="10140" xml:id="chapter-14-l-10140">gelît er von dem swerte tôt,</l>
				<l n="10141" xml:id="chapter-14-l-10141">dâ mite er dînen oeheim sluoc,</l>
				<l n="10142" xml:id="chapter-14-l-10142">sô ist der râche genuoc!'</l>
				<l n="10143" xml:id="chapter-14-l-10143">si nam daz swert ze handen,</l>
				<l n="10144" xml:id="chapter-14-l-10144">si gienc über Tristanden,</l>
				<l n="10145" xml:id="chapter-14-l-10145">dâ er in einem bade saz.</l>
				<l n="10146" xml:id="chapter-14-l-10146">'jâ' sprach si 'Tristan, bistu daz?'</l>
				<l n="10147" xml:id="chapter-14-l-10147">'nein vrouwe, ich bin 'z Tantris.'</l>
				<l n="10148" xml:id="chapter-14-l-10148">'sô bistu, des bin ich gewis,</l>
				<l n="10149" xml:id="chapter-14-l-10149">Tantris unde Tristan.</l>
				<l n="10150" xml:id="chapter-14-l-10150">die zwêne sint ein veiger man.</l>
				<l n="10151" xml:id="chapter-14-l-10151">daz mir Tristan hât getân,</l>
				<l n="10152" xml:id="chapter-14-l-10152">daz muoz ûf Tantrîsen gân.</l>
				<l n="10153" xml:id="chapter-14-l-10153">du giltest mînen oehein!'</l>
				<l n="10154" xml:id="chapter-14-l-10154">'nein süeziu juncvrouwe, nein!</l>
				<l n="10155" xml:id="chapter-14-l-10155">durch gotes willen, waz tuot ir?</l>
				<l n="10156" xml:id="chapter-14-l-10156">gedenket iuwers namen an mir.</l>
				<l n="10157" xml:id="chapter-14-l-10157">ir sît ein vrouwe unde ein maget.</l>
				<l n="10158" xml:id="chapter-14-l-10158">swâ man den mort von iu gesaget,</l>
				<l n="10159" xml:id="chapter-14-l-10159">dâ ist diu wunneclîche Îsôt</l>
				<l n="10160" xml:id="chapter-14-l-10160">iemer an den êren tôt.</l>
				<l n="10161" xml:id="chapter-14-l-10161">diu sunne, diu von Îlant gât,</l>
				<l n="10162" xml:id="chapter-14-l-10162">diu manic herze ervröuwet hât,</l>
				<l n="10163" xml:id="chapter-14-l-10163">â, diu hât danne ein ende!</l>
				<l n="10164" xml:id="chapter-14-l-10164">owê der liehten hende,</l>
				<l n="10165" xml:id="chapter-14-l-10165">wie zimet daz swert dar inne?'</l>
				<l n="10166" xml:id="chapter-14-l-10166">Nu gie diu küniginne,</l>
				<l n="10167" xml:id="chapter-14-l-10167">ir muoter, zuo den türen în:</l>
				<l n="10168" xml:id="chapter-14-l-10168">'wie nû?' sprach sî 'waz sol diz sîn?</l>
				<l n="10169" xml:id="chapter-14-l-10169">tohter, was tiutest dû hie mite?</l>
				<l n="10170" xml:id="chapter-14-l-10170">sint diz schoene vrouwen site?</l>
				<l n="10171" xml:id="chapter-14-l-10171">hâstû dînen sin verlorn?</l>
				<l n="10172" xml:id="chapter-14-l-10172">weder ist diz schimpf oder zorn?</l>
				<l n="10173" xml:id="chapter-14-l-10173">waz sol daz swert in dîner hant?'</l>
				<l n="10174" xml:id="chapter-14-l-10174">'â vrouwe muoter, wis gemant</l>
				<l n="10175" xml:id="chapter-14-l-10175">unser beider herzeswaere.</l>
				<l n="10176" xml:id="chapter-14-l-10176">diz ist der mordaere,</l>
				<l n="10177" xml:id="chapter-14-l-10177">Tristan, der dînen bruoder sluoc.</l>
				<l n="10178" xml:id="chapter-14-l-10178">nu habe wir guoter state genuoc,</l>
				<l n="10179" xml:id="chapter-14-l-10179">daz wir uns an im rechen</l>
				<l n="10180" xml:id="chapter-14-l-10180">und diz swert durch in stechen.</l>
				<l n="10181" xml:id="chapter-14-l-10181">ez enkumet uns beiden niemer baz.'</l>
				<l n="10182" xml:id="chapter-14-l-10182">'ist diz Tristan? wie weistu daz?'</l>
				<l n="10183" xml:id="chapter-14-l-10183">'ich weiz ez wol, ez ist Tristan.</l>
				<l n="10184" xml:id="chapter-14-l-10184">diz swert ist sîn, nu sich ez an</l>
				<l n="10185" xml:id="chapter-14-l-10185">und sich die scharten dar bî</l>
				<l n="10186" xml:id="chapter-14-l-10186">und merke danne, ob er 'z sî.</l>
				<l n="10187" xml:id="chapter-14-l-10187">ich sazte iezuo diz stuckelîn</l>
				<l n="10188" xml:id="chapter-14-l-10188">ze dirre veigen scharten în.</l>
				<l n="10189" xml:id="chapter-14-l-10189">owê, dô sach ich, daz ez schein</l>
				<l n="10190" xml:id="chapter-14-l-10190">einbaerelîche und rehte als ein.'</l>
				<l n="10191" xml:id="chapter-14-l-10191">'â' sprach diu muoter zehant,</l>
				<l n="10192" xml:id="chapter-14-l-10192">'Îsôt, wes hâstu mich gemant?</l>
				<l n="10193" xml:id="chapter-14-l-10193">daz ich mîn leben ie gewan!</l>
				<l n="10194" xml:id="chapter-14-l-10194">und ist diz danne Tristan,</l>
				<l n="10195" xml:id="chapter-14-l-10195">wie bin ich dar an sô betrogen!'</l>
				<l n="10196" xml:id="chapter-14-l-10196">nu haete ouch Îsôt ûf gezogen</l>
				<l n="10197" xml:id="chapter-14-l-10197">daz swert und trat hin über in.</l>
				<l n="10198" xml:id="chapter-14-l-10198">ir muoter kêrte zuo z' ir hin:</l>
				<l n="10199" xml:id="chapter-14-l-10199">'lâ stân, Îsôt' sprach sî 'lâ stân!</l>
				<l n="10200" xml:id="chapter-14-l-10200">weist iht, waz ich vertriuwet hân?'</l>
				<l n="10201" xml:id="chapter-14-l-10201">'ine ruoche, zwâre ez ist sîn tôt.'</l>
				<l n="10202" xml:id="chapter-14-l-10202">Tristan sprach: 'merzî, bêle Îsôt!'</l>
				<l n="10203" xml:id="chapter-14-l-10203">'î übeler man' sprach Îsôt 'î,</l>
				<l n="10204" xml:id="chapter-14-l-10204">unde vorderstû merzî?</l>
				<l n="10205" xml:id="chapter-14-l-10205">merzî gehoeret niht ze dir.</l>
				<l n="10206" xml:id="chapter-14-l-10206">dîn leben daz lâzest dû mir!'</l>
				<l n="10207" xml:id="chapter-14-l-10207">'Nein tohter' sprach diu muoter dô</l>
				<l n="10208" xml:id="chapter-14-l-10208">'ez enstât nû leider niht alsô,</l>
				<l n="10209" xml:id="chapter-14-l-10209">daz wir uns mügen gerechen,</l>
				<l n="10210" xml:id="chapter-14-l-10210">wir enwellen danne brechen</l>
				<l n="10211" xml:id="chapter-14-l-10211">unser triuwe und unser êre.</l>
				<l n="10212" xml:id="chapter-14-l-10212">engâhe niht ze sêre.</l>
				<l n="10213" xml:id="chapter-14-l-10213">er ist in mîner huote</l>
				<l n="10214" xml:id="chapter-14-l-10214">mit lîbe und mit guote.</l>
				<l n="10215" xml:id="chapter-14-l-10215">ich hân in, swie 'z dar zuo sî komen,</l>
				<l n="10216" xml:id="chapter-14-l-10216">genzlîche in mînen vride genomen.'</l>
				<l n="10217" xml:id="chapter-14-l-10217">'genâde vrouwe' sprach Tristan,</l>
				<l n="10218" xml:id="chapter-14-l-10218">'vrouwe, gedenket wol dar an,</l>
				<l n="10219" xml:id="chapter-14-l-10219">daz ich iu guot unde leben</l>
				<l n="10220" xml:id="chapter-14-l-10220">an iuwer êre hân ergeben</l>
				<l n="10221" xml:id="chapter-14-l-10221">unde enpfienget mich alsô.'</l>
				<l n="10222" xml:id="chapter-14-l-10222">'du liugest!' sprach diu junge dô</l>
				<l n="10223" xml:id="chapter-14-l-10223">'ich weiz wol, wie diu rede ergie.</l>
				<l n="10224" xml:id="chapter-14-l-10224">sine gelobete Tristande nie</l>
				<l n="10225" xml:id="chapter-14-l-10225">weder vride noch huote</l>
				<l n="10226" xml:id="chapter-14-l-10226">an lîbe noch an guote.'</l>
				<l n="10227" xml:id="chapter-14-l-10227">hie mite sô lief s' in aber an.</l>
				<l n="10228" xml:id="chapter-14-l-10228">hie mite rief aber Tristan:</l>
				<l n="10229" xml:id="chapter-14-l-10229">'â bêle Îsôt, merzî, merzî!'</l>
				<l n="10230" xml:id="chapter-14-l-10230">ouch was diu muoter ie dâ bî,</l>
				<l n="10231" xml:id="chapter-14-l-10231">diu durnehte künigîn.</l>
				<l n="10232" xml:id="chapter-14-l-10232">er mohte sunder sorge sîn.</l>
				<l n="10233" xml:id="chapter-14-l-10233">Ouch waere er zuo den stunden</l>
				<l n="10234" xml:id="chapter-14-l-10234">in daz bat gebunden,</l>
				<l n="10235" xml:id="chapter-14-l-10235">und Îsôt eine dâ gewesen:</l>
				<l n="10236" xml:id="chapter-14-l-10236">er waere doch vor ir genesen.</l>
				<l n="10237" xml:id="chapter-14-l-10237">diu süeze, diu guote,</l>
				<l n="10238" xml:id="chapter-14-l-10238">diu siure an wîbes muote</l>
				<l n="10239" xml:id="chapter-14-l-10239">noch herzegallen nie gewan,</l>
				<l n="10240" xml:id="chapter-14-l-10240">wie solte diu geslahen man?</l>
				<l n="10241" xml:id="chapter-14-l-10241">wan daz s' et von ir leide</l>
				<l n="10242" xml:id="chapter-14-l-10242">und ouch von zorne beide</l>
				<l n="10243" xml:id="chapter-14-l-10243">solhe gebaerde haete,</l>
				<l n="10244" xml:id="chapter-14-l-10244">als ob si 'z gerne taete,</l>
				<l n="10245" xml:id="chapter-14-l-10245">und haete ouch lîhte getân,</l>
				<l n="10246" xml:id="chapter-14-l-10246">möhte sî daz herze hân.</l>
				<l n="10247" xml:id="chapter-14-l-10247">daz was ir aber tiure</l>
				<l n="10248" xml:id="chapter-14-l-10248">ze sus getâner siure.</l>
				<l n="10249" xml:id="chapter-14-l-10249">doch was ir herze nie sô guot,</l>
				<l n="10250" xml:id="chapter-14-l-10250">sine haete zorn und unmuot,</l>
				<l n="10251" xml:id="chapter-14-l-10251">wan sî den hôrte unde sach,</l>
				<l n="10252" xml:id="chapter-14-l-10252">von dem ir leide geschach.</l>
				<l n="10253" xml:id="chapter-14-l-10253">si hôrte ir vînt unde sahen</l>
				<l n="10254" xml:id="chapter-14-l-10254">und mohte sîn doch niht geslahen.</l>
				<l n="10255" xml:id="chapter-14-l-10255">diu süeze wîpheit lag ir an</l>
				<l n="10256" xml:id="chapter-14-l-10256">unde zucte sî dâ van.</l>
				<l n="10257" xml:id="chapter-14-l-10257">an ir striten harte</l>
				<l n="10258" xml:id="chapter-14-l-10258">die zwô widerwarte,</l>
				<l n="10259" xml:id="chapter-14-l-10259">die widerwarten conterfeit</l>
				<l n="10260" xml:id="chapter-14-l-10260">zorn unde wîpheit,</l>
				<l n="10261" xml:id="chapter-14-l-10261">diu übele bî ein ander zement,</l>
				<l n="10262" xml:id="chapter-14-l-10262">swâ si sich ze handen nement.</l>
				<l n="10263" xml:id="chapter-14-l-10263">sô zorn an Îsolde</l>
				<l n="10264" xml:id="chapter-14-l-10264">den vînt slahen wolde,</l>
				<l n="10265" xml:id="chapter-14-l-10265">sô gie diu süeze wîpheit zuo.</l>
				<l n="10266" xml:id="chapter-14-l-10266">'nein' sprach si suoze 'niene tuo!'</l>
				<l n="10267" xml:id="chapter-14-l-10267">sus was ir herze in zwei gemuot,</l>
				<l n="10268" xml:id="chapter-14-l-10268">ein herze was übel unde guot.</l>
				<l n="10269" xml:id="chapter-14-l-10269">diu schoene warf daz swert dernider</l>
				<l n="10270" xml:id="chapter-14-l-10270">und nam ez aber iesâ wider.</l>
				<l n="10271" xml:id="chapter-14-l-10271">sine wiste in ir muote</l>
				<l n="10272" xml:id="chapter-14-l-10272">under übel und under guote,</l>
				<l n="10273" xml:id="chapter-14-l-10273">ze wederem si solte:</l>
				<l n="10274" xml:id="chapter-14-l-10274">si wolte unde enwolte;</l>
				<l n="10275" xml:id="chapter-14-l-10275">si wolte tuon unde lân.</l>
				<l n="10276" xml:id="chapter-14-l-10276">sus lie der zwîvel umbe gân,</l>
				<l n="10277" xml:id="chapter-14-l-10277">biz doch diu süeze wîpheit</l>
				<l n="10278" xml:id="chapter-14-l-10278">an dem zorne sige gestreit,</l>
				<l n="10279" xml:id="chapter-14-l-10279">sô daz der tôtvînt genas</l>
				<l n="10280" xml:id="chapter-14-l-10280">und Môrolt ungerochen was.</l>
				<l n="10281" xml:id="chapter-14-l-10281">Hie mite warf sî daz swert von ir,</l>
				<l n="10282" xml:id="chapter-14-l-10282">weinende sprach si: 'ouwê mir,</l>
				<l n="10283" xml:id="chapter-14-l-10283">daz ich ie disen tac gesach!'</l>
				<l n="10284" xml:id="chapter-14-l-10284">diu wîse, ir muoter, zuo z' ir sprach:</l>
				<l n="10285" xml:id="chapter-14-l-10285">'herzetohter mîne,</l>
				<l n="10286" xml:id="chapter-14-l-10286">die herzeswaere dîne,</l>
				<l n="10287" xml:id="chapter-14-l-10287">die selben die sint leider mîn</l>
				<l n="10288" xml:id="chapter-14-l-10288">baz unde harter danne dîn.</l>
				<l n="10289" xml:id="chapter-14-l-10289">nâch gotes genâden sî engânt dir</l>
				<l n="10290" xml:id="chapter-14-l-10290">niht alse nâhen alse mir.</l>
				<l n="10291" xml:id="chapter-14-l-10291">mîn bruoder leider der ist tôt.</l>
				<l n="10292" xml:id="chapter-14-l-10292">daz was biz her mîn meistiu nôt.</l>
				<l n="10293" xml:id="chapter-14-l-10293">nu vürhte ich eine nôt von dir,</l>
				<l n="10294" xml:id="chapter-14-l-10294">entriuwen tohter, diu gât mir</l>
				<l n="10295" xml:id="chapter-14-l-10295">vil nâher danne jeniu tuo.</l>
				<l n="10296" xml:id="chapter-14-l-10296">mir wart nie niht sô liep sô duo.</l>
				<l n="10297" xml:id="chapter-14-l-10297">ê daz mir iht an dir geschehe,</l>
				<l n="10298" xml:id="chapter-14-l-10298">daz ich rehte ungerne sehe,</l>
				<l n="10299" xml:id="chapter-14-l-10299">ich lâze ê gerne disen haz.</l>
				<l n="10300" xml:id="chapter-14-l-10300">ich lîde sanfter unde baz</l>
				<l n="10301" xml:id="chapter-14-l-10301">eine swaere danne zwô.</l>
				<l n="10302" xml:id="chapter-14-l-10302">mîn dinc daz stât mir iezuo sô</l>
				<l n="10303" xml:id="chapter-14-l-10303">umbe den unsaeligen man,</l>
				<l n="10304" xml:id="chapter-14-l-10304">der uns mit kampfe sprichet an.</l>
				<l n="10305" xml:id="chapter-14-l-10305">wir ensehen genôte dar zuo,</l>
				<l n="10306" xml:id="chapter-14-l-10306">dîn vater, der künec, ich unde duo</l>
				<l n="10307" xml:id="chapter-14-l-10307">wir haben iemer mêre</l>
				<l n="10308" xml:id="chapter-14-l-10308">verloren unser êre</l>
				<l n="10309" xml:id="chapter-14-l-10309">und enwerden niemer mêre vrô.'</l>
				<l n="10310" xml:id="chapter-14-l-10310">Jener in dem bade der sprach dô:</l>
				<l n="10311" xml:id="chapter-14-l-10311">'saeligen vrouwen beide,</l>
				<l n="10312" xml:id="chapter-14-l-10312">eist wâr, ich hân iu leide</l>
				<l n="10313" xml:id="chapter-14-l-10313">und aber mit grôzer nôt getân.</l>
				<l n="10314" xml:id="chapter-14-l-10314">welt ir iuch, alse ir sult, enstân,</l>
				<l n="10315" xml:id="chapter-14-l-10315">sô wizzet ir wol, daz diu nôt</l>
				<l n="10316" xml:id="chapter-14-l-10316">niht anders was niwan der tôt.</l>
				<l n="10317" xml:id="chapter-14-l-10317">den lîdet nôte ein ieclîch man,</l>
				<l n="10318" xml:id="chapter-14-l-10318">die wîle er sich generen kan.</l>
				<l n="10319" xml:id="chapter-14-l-10319">swie 'z aber dar umbe ergangen ist,</l>
				<l n="10320" xml:id="chapter-14-l-10320">swie 'z iu nû ze dirre vrist</l>
				<l n="10321" xml:id="chapter-14-l-10321">ze dem truhsaezen ist gewant,</l>
				<l n="10322" xml:id="chapter-14-l-10322">daz kêret allez z' einer hant.</l>
				<l n="10323" xml:id="chapter-14-l-10323">dem sol ich ein guot ende geben,</l>
				<l n="10324" xml:id="chapter-14-l-10324">ich meine, ob ir mich lâzet leben</l>
				<l n="10325" xml:id="chapter-14-l-10325">und es enirre mich der tôt.</l>
				<l n="10326" xml:id="chapter-14-l-10326">vrouwe Îsôt und aber Îsôt,</l>
				<l n="10327" xml:id="chapter-14-l-10327">ich weiz wol, daz ir alle zît</l>
				<l n="10328" xml:id="chapter-14-l-10328">sinnic unde saelic sît,</l>
				<l n="10329" xml:id="chapter-14-l-10329">getriuwe unde bescheiden.</l>
				<l n="10330" xml:id="chapter-14-l-10330">möht ich mich hin z' iu beiden</l>
				<l n="10331" xml:id="chapter-14-l-10331">einer rede verlâzen</l>
				<l n="10332" xml:id="chapter-14-l-10332">und woltet ir iuch mâzen</l>
				<l n="10333" xml:id="chapter-14-l-10333">übeler gebaerde her ze mir</l>
				<l n="10334" xml:id="chapter-14-l-10334">und ouch des hazzes, des ir</l>
				<l n="10335" xml:id="chapter-14-l-10335">Tristande lange habet getragen,</l>
				<l n="10336" xml:id="chapter-14-l-10336">ich wolte iu guotiu maere sagen.'</l>
				<l n="10337" xml:id="chapter-14-l-10337">Îsôte muoter Îsôt</l>
				<l n="10338" xml:id="chapter-14-l-10338">si sach in lange an und wart rôt.</l>
				<l n="10339" xml:id="chapter-14-l-10339">ir liehten ougen wurden vol.</l>
				<l n="10340" xml:id="chapter-14-l-10340">'owê!' sprach sî 'nu hoere ich wol</l>
				<l n="10341" xml:id="chapter-14-l-10341">und weiz vür wâr, daz ir ez sît.</l>
				<l n="10342" xml:id="chapter-14-l-10342">ich zwîvelte unz an dise zît.</l>
				<l n="10343" xml:id="chapter-14-l-10343">nu habet ir mir die wârheit</l>
				<l n="10344" xml:id="chapter-14-l-10344">ungevrâget geseit.</l>
				<l n="10345" xml:id="chapter-14-l-10345">ôwî ôwî, hêr Tristan,</l>
				<l n="10346" xml:id="chapter-14-l-10346">daz ich iuwer ie gewalt gewan</l>
				<l n="10347" xml:id="chapter-14-l-10347">sô guoten, alse ich iezuo hân,</l>
				<l n="10348" xml:id="chapter-14-l-10348">und der alsô niht ist getân,</l>
				<l n="10349" xml:id="chapter-14-l-10349">daz ich in alsô g' üeben müge,</l>
				<l n="10350" xml:id="chapter-14-l-10350">als ez mir wege und alse ez tüge!</l>
				<l n="10351" xml:id="chapter-14-l-10351">gewalt ist aber sô manicvalt.</l>
				<l n="10352" xml:id="chapter-14-l-10352">ich waene, ich mac wol disen gewalt</l>
				<l n="10353" xml:id="chapter-14-l-10353">an mînem vînde üeben,</l>
				<l n="10354" xml:id="chapter-14-l-10354">daz reht sô vil getrüeben</l>
				<l n="10355" xml:id="chapter-14-l-10355">an einem übelen manne.</l>
				<l n="10356" xml:id="chapter-14-l-10356">jâ hêrre, wil ich danne?</l>
				<l n="10357" xml:id="chapter-14-l-10357">entriuwen jâ, ich waene.'</l>
				<l n="10358" xml:id="chapter-14-l-10358">Ie mitten kam Brangaene</l>
				<l n="10359" xml:id="chapter-14-l-10359">diu stolze, diu wîse</l>
				<l n="10360" xml:id="chapter-14-l-10360">lachende unde lîse,</l>
				<l n="10361" xml:id="chapter-14-l-10361">schône unde wol gestrichen</l>
				<l n="10362" xml:id="chapter-14-l-10362">aldort her în geslichen</l>
				<l n="10363" xml:id="chapter-14-l-10363">und sach daz swert dâ ligen bar,</l>
				<l n="10364" xml:id="chapter-14-l-10364">die vrouwen beide riuwevar.</l>
				<l n="10365" xml:id="chapter-14-l-10365">'wie nû?' sprach diu gevüege dô</l>
				<l n="10366" xml:id="chapter-14-l-10366">'disen gebaerden wiest den sô?</l>
				<l n="10367" xml:id="chapter-14-l-10367">waz maere trîbet ir driu?</l>
				<l n="10368" xml:id="chapter-14-l-10368">disiu vrouwen ougen wie sint diu</l>
				<l n="10369" xml:id="chapter-14-l-10369">alsus trüebe und alsô naz?</l>
				<l n="10370" xml:id="chapter-14-l-10370">diz swert hie lît, waz tiutet daz?'</l>
				<l n="10371" xml:id="chapter-14-l-10371">'sich' sprach diu guote künigîn,</l>
				<l n="10372" xml:id="chapter-14-l-10372">'Brangaene, herzeniftel mîn,</l>
				<l n="10373" xml:id="chapter-14-l-10373">sich, wie wir alle sîn betrogen.</l>
				<l n="10374" xml:id="chapter-14-l-10374">wir haben ze blintlîche erzogen</l>
				<l n="10375" xml:id="chapter-14-l-10375">den slangen vür die nahtegalen,</l>
				<l n="10376" xml:id="chapter-14-l-10376">dem rappen kerne vür gemalen,</l>
				<l n="10377" xml:id="chapter-14-l-10377">der der tûben solte sîn.</l>
				<l n="10378" xml:id="chapter-14-l-10378">wie haben wir, hêrre trehtîn,</l>
				<l n="10379" xml:id="chapter-14-l-10379">den vînt vür den vriunt ernert,</l>
				<l n="10380" xml:id="chapter-14-l-10380">dem übelen tôde zwirnt erwert</l>
				<l n="10381" xml:id="chapter-14-l-10381">mit unser selber handen</l>
				<l n="10382" xml:id="chapter-14-l-10382">unsern vînt Tristanden!</l>
				<l n="10383" xml:id="chapter-14-l-10383">sich, warte, er sitzet: deist Tristan.</l>
				<l n="10384" xml:id="chapter-14-l-10384">nu hân ich zwîvel dar an,</l>
				<l n="10385" xml:id="chapter-14-l-10385">weder ich mich reche oder entuo.</l>
				<l n="10386" xml:id="chapter-14-l-10386">niftel, waz raetest dû dar zuo?'</l>
				<l n="10387" xml:id="chapter-14-l-10387">'nein vrouwe, tuot die rede hin!</l>
				<l n="10388" xml:id="chapter-14-l-10388">iuwer saelde und iuwer sin</l>
				<l n="10389" xml:id="chapter-14-l-10389">diu sint hie zuo ze guot,</l>
				<l n="10390" xml:id="chapter-14-l-10390">daz ir iemer keinen muot</l>
				<l n="10391" xml:id="chapter-14-l-10391">ûf solhe untât gewinnet</l>
				<l n="10392" xml:id="chapter-14-l-10392">und iemer sô g' unsinnet,</l>
				<l n="10393" xml:id="chapter-14-l-10393">daz ir ze manslahte</l>
				<l n="10394" xml:id="chapter-14-l-10394">iemer gewinnet ahte</l>
				<l n="10395" xml:id="chapter-14-l-10395">unde ouch danne z' einem man,</l>
				<l n="10396" xml:id="chapter-14-l-10396">des ir iuch habet genomen an</l>
				<l n="10397" xml:id="chapter-14-l-10397">ze vride und ze huote.</l>
				<l n="10398" xml:id="chapter-14-l-10398">es enwart iu nie ze muote,</l>
				<l n="10399" xml:id="chapter-14-l-10399">des ich gote wol getrûwen sol.</l>
				<l n="10400" xml:id="chapter-14-l-10400">ouch sult ir des gedenken wol,</l>
				<l n="10401" xml:id="chapter-14-l-10401">waz rede iuch mit im ane gât,</l>
				<l n="10402" xml:id="chapter-14-l-10402">diu niwan umbe iuwer êre stât.</l>
				<l n="10403" xml:id="chapter-14-l-10403">soltet ir iuwer êre geben</l>
				<l n="10404" xml:id="chapter-14-l-10404">umbe keines iuwers vîndes leben?'</l>
				<l n="10405" xml:id="chapter-14-l-10405">'waz wiltu danne, daz ich tuo?'</l>
				<l n="10406" xml:id="chapter-14-l-10406">'vrouwe, dâ denket selbe zuo.</l>
				<l n="10407" xml:id="chapter-14-l-10407">gât hinnen, lât in ûz gân.</l>
				<l n="10408" xml:id="chapter-14-l-10408">die wîle muget ir rât hân,</l>
				<l n="10409" xml:id="chapter-14-l-10409">waz iu daz waegeste sî.'</l>
				<l n="10410" xml:id="chapter-14-l-10410">hie mite giengen si dan si drî</l>
				<l n="10411" xml:id="chapter-14-l-10411">durch rât in ir heinlîche.</l>
				<l n="10412" xml:id="chapter-14-l-10412">Îsôt diu sinnerîche</l>
				<l n="10413" xml:id="chapter-14-l-10413">'seht' sprach si 'ir beide, sprechet an:</l>
				<l n="10414" xml:id="chapter-14-l-10414">waz mag er meinen, dirre man?</l>
				<l n="10415" xml:id="chapter-14-l-10415">er sprach wider uns beide daz,</l>
				<l n="10416" xml:id="chapter-14-l-10416">wolten wir lâzen disen haz,</l>
				<l n="10417" xml:id="chapter-14-l-10417">den wir im lange haben getragen,</l>
				<l n="10418" xml:id="chapter-14-l-10418">er wolte uns guotiu maere sagen.</l>
				<l n="10419" xml:id="chapter-14-l-10419">waz diz sî, des wundert mich.'</l>
				<l n="10420" xml:id="chapter-14-l-10420">Brangaene sprach: 'dâ râte ich,</l>
				<l n="10421" xml:id="chapter-14-l-10421">daz in nieman innen bringe</l>
				<l n="10422" xml:id="chapter-14-l-10422">dekeiner slahte undinge,</l>
				<l n="10423" xml:id="chapter-14-l-10423">biz wir bevinden sînen muot.</l>
				<l n="10424" xml:id="chapter-14-l-10424">sîn muot ist lîhte vil guot</l>
				<l n="10425" xml:id="chapter-14-l-10425">hin z' iuwer beider êren.</l>
				<l n="10426" xml:id="chapter-14-l-10426">man sol den mantel kêren,</l>
				<l n="10427" xml:id="chapter-14-l-10427">als ie die winde sint gewant.</l>
				<l n="10428" xml:id="chapter-14-l-10428">wer weiz, ob er in Îlant</l>
				<l n="10429" xml:id="chapter-14-l-10429">durch iuwer êre komen ist.</l>
				<l n="10430" xml:id="chapter-14-l-10430">hüetet sîn ze dirre vrist</l>
				<l n="10431" xml:id="chapter-14-l-10431">und lobet ouch eines iemer got:</l>
				<l n="10432" xml:id="chapter-14-l-10432">daz dirre ungevüege spot</l>
				<l n="10433" xml:id="chapter-14-l-10433">umbe des truhsaezen valscheit</l>
				<l n="10434" xml:id="chapter-14-l-10434">mit ime sol werden hin geleit.</l>
				<l n="10435" xml:id="chapter-14-l-10435">got der haete unser ruoche</l>
				<l n="10436" xml:id="chapter-14-l-10436">an unserre suoche.</l>
				<l n="10437" xml:id="chapter-14-l-10437">wan waere er an den stunden</l>
				<l n="10438" xml:id="chapter-14-l-10438">niht kurzlîche vunden,</l>
				<l n="10439" xml:id="chapter-14-l-10439">weiz got, sô waere er iesâ tôt.</l>
				<l n="10440" xml:id="chapter-14-l-10440">wizze Crist, juncvrouwe Îsôt,</l>
				<l n="10441" xml:id="chapter-14-l-10441">sô vüere ez wirs, danne ez var.</l>
				<l n="10442" xml:id="chapter-14-l-10442">habet niht ungebaerde dar,</l>
				<l n="10443" xml:id="chapter-14-l-10443">wan wirt er ihtes innen</l>
				<l n="10444" xml:id="chapter-14-l-10444">und mag er danne entrinnen,</l>
				<l n="10445" xml:id="chapter-14-l-10445">des hât er reht, daz er daz tuo.</l>
				<l n="10446" xml:id="chapter-14-l-10446">von diu dâ denket beide zuo:</l>
				<l n="10447" xml:id="chapter-14-l-10447">bietet ime ez alse wol,</l>
				<l n="10448" xml:id="chapter-14-l-10448">alse man von rehte sol.</l>
				<l n="10449" xml:id="chapter-14-l-10449">daz râte ich iu, des volget mir.</l>
				<l n="10450" xml:id="chapter-14-l-10450">Tristan der ist als edel als ir</l>
				<l n="10451" xml:id="chapter-14-l-10451">unde ist höfsch unde wîs,</l>
				<l n="10452" xml:id="chapter-14-l-10452">vollekomen alle wîs.</l>
				<l n="10453" xml:id="chapter-14-l-10453">swie iu daz herze hin z' im sî,</l>
				<l n="10454" xml:id="chapter-14-l-10454">sît ime doch höfschlîche bî.</l>
				<l n="10455" xml:id="chapter-14-l-10455">binamen, swes er habe gedâht,</l>
				<l n="10456" xml:id="chapter-14-l-10456">in hât ernest ûz brâht.</l>
				<l n="10457" xml:id="chapter-14-l-10457">sîn gewerp und sîn gerinc</l>
				<l n="10458" xml:id="chapter-14-l-10458">der ist umbe ernestlîchiu dinc.'</l>
				<l n="10459" xml:id="chapter-14-l-10459">Sus stuonden s' ûf und giengen dan</l>
				<l n="10460" xml:id="chapter-14-l-10460">und kâmen hin, dâ Tristan</l>
				<l n="10461" xml:id="chapter-14-l-10461">heinlîche an sînem bette saz.</l>
				<l n="10462" xml:id="chapter-14-l-10462">Tristan sîn selbes niht vergaz.</l>
				<l n="10463" xml:id="chapter-14-l-10463">er vuor ûf balde gegen in</l>
				<l n="10464" xml:id="chapter-14-l-10464">und viel sâ gegen in allen hin</l>
				<l n="10465" xml:id="chapter-14-l-10465">und lac den höfschen süezen</l>
				<l n="10466" xml:id="chapter-14-l-10466">vlêhlîche zuo den vüezen</l>
				<l n="10467" xml:id="chapter-14-l-10467">und sprach ouch mit dem valle:</l>
				<l n="10468" xml:id="chapter-14-l-10468">'genâde, ir süezen alle,</l>
				<l n="10469" xml:id="chapter-14-l-10469">habet genâde wider mich!</l>
				<l n="10470" xml:id="chapter-14-l-10470">lât mich geniezen, daz ich</l>
				<l n="10471" xml:id="chapter-14-l-10471">durch iuwer êre und iuwern vromen</l>
				<l n="10472" xml:id="chapter-14-l-10472">her bin in iuwer rîche komen.'</l>
				<l n="10473" xml:id="chapter-14-l-10473">diu liehte cumpanîe,</l>
				<l n="10474" xml:id="chapter-14-l-10474">die liehten alle drîe,</l>
				<l n="10475" xml:id="chapter-14-l-10475">ieglîchiu warf ir ougen dan</l>
				<l n="10476" xml:id="chapter-14-l-10476">und sâhen alle ein ander an.</l>
				<l n="10477" xml:id="chapter-14-l-10477">si stuonden unde er lac alsô.</l>
				<l n="10478" xml:id="chapter-14-l-10478">'vrouwe' sprach Brangaene dô</l>
				<l n="10479" xml:id="chapter-14-l-10479">'der ritter lît ze lange dâ.'</l>
				<l n="10480" xml:id="chapter-14-l-10480">diu küniginne sprach iesâ:</l>
				<l n="10481" xml:id="chapter-14-l-10481">'waz wiltu nû, daz ich im tuo?</l>
				<l n="10482" xml:id="chapter-14-l-10482">mîn herze stât mir niht dar zuo,</l>
				<l n="10483" xml:id="chapter-14-l-10483">daz ich sîn vriunt gewesen müge.</l>
				<l n="10484" xml:id="chapter-14-l-10484">ine weiz niht, waz getuo, daz tüge.'</l>
				<l n="10485" xml:id="chapter-14-l-10485">Brangaene diu sprach aber z' ir:</l>
				<l n="10486" xml:id="chapter-14-l-10486">'nu liebiu vrouwe, volget mir,</l>
				<l n="10487" xml:id="chapter-14-l-10487">ir und mîn juncvrouwe Îsôt.</l>
				<l n="10488" xml:id="chapter-14-l-10488">ich weiz ez wârez alse den tôt,</l>
				<l n="10489" xml:id="chapter-14-l-10489">daz ir 'n in iuwern sinnen</l>
				<l n="10490" xml:id="chapter-14-l-10490">unsanfte muget geminnen</l>
				<l n="10491" xml:id="chapter-14-l-10491">vor iuwerm alten leide.</l>
				<l n="10492" xml:id="chapter-14-l-10492">sô gelobet im doch daz beide,</l>
				<l n="10493" xml:id="chapter-14-l-10493">daz er des lîbes sicher sî.</l>
				<l n="10494" xml:id="chapter-14-l-10494">er geredet vil lîhte dâ bî</l>
				<l n="10495" xml:id="chapter-14-l-10495">sînes vrumen aber eteswaz.'</l>
				<l n="10496" xml:id="chapter-14-l-10496">die vrouwen sprâchen: 'nû sî daz.'</l>
				<l n="10497" xml:id="chapter-14-l-10497">hie mite sô hiez si in ûf stân.</l>
				<l n="10498" xml:id="chapter-14-l-10498">nû diz gelübede was getân,</l>
				<l n="10499" xml:id="chapter-14-l-10499">si sâzen alle viere nider.</l>
				<l n="10500" xml:id="chapter-14-l-10500">Tristan greif an sîn maere wider.</l>
				<l n="10501" xml:id="chapter-14-l-10501">'Seht' sprach er 'vrouwe künigîn,</l>
				<l n="10502" xml:id="chapter-14-l-10502">welt ir nû mîn guot vriunt sîn,</l>
				<l n="10503" xml:id="chapter-14-l-10503">ich wil iu daz in ein tragen</l>
				<l n="10504" xml:id="chapter-14-l-10504">noch innen disen zwein tagen</l>
				<l n="10505" xml:id="chapter-14-l-10505">( deiswâr ân allen argen list),</l>
				<l n="10506" xml:id="chapter-14-l-10506">iuwer tohter, diu iu lieb ist,</l>
				<l n="10507" xml:id="chapter-14-l-10507">daz s' einen edelen künic nimet,</l>
				<l n="10508" xml:id="chapter-14-l-10508">der ir ze hêrren wol gezimet,</l>
				<l n="10509" xml:id="chapter-14-l-10509">schoene unde milte,</l>
				<l n="10510" xml:id="chapter-14-l-10510">zem spere und zem schilte</l>
				<l n="10511" xml:id="chapter-14-l-10511">ein ritter edel und ûz erkorn,</l>
				<l n="10512" xml:id="chapter-14-l-10512">von künigen unz her geborn</l>
				<l n="10513" xml:id="chapter-14-l-10513">und ist ouch danne dâ bî</l>
				<l n="10514" xml:id="chapter-14-l-10514">vil rîcher danne ir vater sî.'</l>
				<l n="10515" xml:id="chapter-14-l-10515">'entriuwen' sprach diu künigîn</l>
				<l n="10516" xml:id="chapter-14-l-10516">'möhte ich der rede gewis sîn,</l>
				<l n="10517" xml:id="chapter-14-l-10517">ich volgete unde taete,</l>
				<l n="10518" xml:id="chapter-14-l-10518">swes mich ieman baete.'</l>
				<l n="10519" xml:id="chapter-14-l-10519">'vrouwe' sprach aber Tristan</l>
				<l n="10520" xml:id="chapter-14-l-10520">'ich gewisse iuch schiere dar an.</l>
				<l n="10521" xml:id="chapter-14-l-10521">bewaere ich 'z iu zehant niht,</l>
				<l n="10522" xml:id="chapter-14-l-10522">sô diu suone geschiht,</l>
				<l n="10523" xml:id="chapter-14-l-10523">sô lât mich ûz dem vride wesen</l>
				<l n="10524" xml:id="chapter-14-l-10524">und lât mich niemer genesen.'</l>
				<l n="10525" xml:id="chapter-14-l-10525">diu wîse sprach: 'Brangaene, sprich,</l>
				<l n="10526" xml:id="chapter-14-l-10526">waz raetestû, wie dunket dich?'</l>
				<l n="10527" xml:id="chapter-14-l-10527">'dâ dunket mich sîn rede guot</l>
				<l n="10528" xml:id="chapter-14-l-10528">und râte ouch daz, daz ir ez tuot.</l>
				<l n="10529" xml:id="chapter-14-l-10529">leget allen zwîvel hin</l>
				<l n="10530" xml:id="chapter-14-l-10530">und stât ûf beide und küsset in!</l>
				<l n="10531" xml:id="chapter-14-l-10531">al sî ich niht ein künigîn,</l>
				<l n="10532" xml:id="chapter-14-l-10532">ich wil ouch an der suone sîn.</l>
				<l n="10533" xml:id="chapter-14-l-10533">er was mîn mâc, swie arm ich sî.'</l>
				<l n="10534" xml:id="chapter-14-l-10534">sus kusten s' in dô alle drî.</l>
				<l n="10535" xml:id="chapter-14-l-10535">doch tet ez Îsôt diu junge</l>
				<l n="10536" xml:id="chapter-14-l-10536">mit langer widerunge.</l>
				<l n="10537" xml:id="chapter-14-l-10537">Nu disiu suone alsus geschach,</l>
				<l n="10538" xml:id="chapter-14-l-10538">Tristan aber zen vrouwen sprach:</l>
				<l n="10539" xml:id="chapter-14-l-10539">'nu weiz ez got der guote,</l>
				<l n="10540" xml:id="chapter-14-l-10540">ine wart in mînem muote</l>
				<l n="10541" xml:id="chapter-14-l-10541">sô vrô nie, alse ich iezuo bin.</l>
				<l n="10542" xml:id="chapter-14-l-10542">ich hân al den sorgen hin</l>
				<l n="10543" xml:id="chapter-14-l-10543">gewartet unde nâch gesehen,</l>
				<l n="10544" xml:id="chapter-14-l-10544">die mir möhten geschehen,</l>
				<l n="10545" xml:id="chapter-14-l-10545">daz ich mich des versehen sol</l>
				<l n="10546" xml:id="chapter-14-l-10546">( ine versihe mich 's niht, ich weiz ez wol),</l>
				<l n="10547" xml:id="chapter-14-l-10547">daz ich in iuwern hulden bin.</l>
				<l n="10548" xml:id="chapter-14-l-10548">nu leget alle sorge hin.</l>
				<l n="10549" xml:id="chapter-14-l-10549">ich bin iu z' êren und ze vromen</l>
				<l n="10550" xml:id="chapter-14-l-10550">von Curnewâle z' Îlant komen.</l>
				<l n="10551" xml:id="chapter-14-l-10551">sît mîner êreren vart,</l>
				<l n="10552" xml:id="chapter-14-l-10552">daz ich hie generet wart,</l>
				<l n="10553" xml:id="chapter-14-l-10553">sît sprach ich iemer mêre</l>
				<l n="10554" xml:id="chapter-14-l-10554">iuwer lop und iuwer êre</l>
				<l n="10555" xml:id="chapter-14-l-10555">ze mînem hêrren Marke,</l>
				<l n="10556" xml:id="chapter-14-l-10556">unz ime den muot sô starke</l>
				<l n="10557" xml:id="chapter-14-l-10557">mit râte an iuch gewante,</l>
				<l n="10558" xml:id="chapter-14-l-10558">daz er dar an genante E</l>
				<l n="10559" xml:id="chapter-14-l-10559">kûme, unde sage iu umbe waz.</l>
				<l n="10560" xml:id="chapter-14-l-10560">beidiu er vorhte den haz</l>
				<l n="10561" xml:id="chapter-14-l-10561">und wolte ouch durch den willen mîn</l>
				<l n="10562" xml:id="chapter-14-l-10562">êlîches wîbes âne sîn,</l>
				<l n="10563" xml:id="chapter-14-l-10563">daz ich sîn erbaere</l>
				<l n="10564" xml:id="chapter-14-l-10564">nâch sînem tôde waere.</l>
				<l n="10565" xml:id="chapter-14-l-10565">hie wîsete aber ich in van,</l>
				<l n="10566" xml:id="chapter-14-l-10566">unz er mir volgen began.</l>
				<l n="10567" xml:id="chapter-14-l-10567">sus wurden wir zwêne under uns zwein</l>
				<l n="10568" xml:id="chapter-14-l-10568">dirre selben reise in ein.</l>
				<l n="10569" xml:id="chapter-14-l-10569">durch daz kam ich in Îlant,</l>
				<l n="10570" xml:id="chapter-14-l-10570">durch daz sluoc ich den serpant.</l>
				<l n="10571" xml:id="chapter-14-l-10571">und habet ir iuwer arbeit</l>
				<l n="10572" xml:id="chapter-14-l-10572">vil saeleclîche an mich geleit,</l>
				<l n="10573" xml:id="chapter-14-l-10573">des sol mîn juncvrouwe sîn</l>
				<l n="10574" xml:id="chapter-14-l-10574">vrouwe unde künigîn</l>
				<l n="10575" xml:id="chapter-14-l-10575">ze Curnewâle und z' Engelant.</l>
				<l n="10576" xml:id="chapter-14-l-10576">nu ist iu mîn geverte erkant.</l>
				<l n="10577" xml:id="chapter-14-l-10577">saeligiu massenîe,</l>
				<l n="10578" xml:id="chapter-14-l-10578">saeligen alle drîe.</l>
				<l n="10579" xml:id="chapter-14-l-10579">nu lât ez ouch verholn sîn.'</l>
				<l n="10580" xml:id="chapter-14-l-10580">'Nu saget mir' sprach diu künigîn</l>
				<l n="10581" xml:id="chapter-14-l-10581">'ob ich ez mînem hêrren sage</l>
				<l n="10582" xml:id="chapter-14-l-10582">und eine suone in ein trage:</l>
				<l n="10583" xml:id="chapter-14-l-10583">missetuon ich iht dar an?'</l>
				<l n="10584" xml:id="chapter-14-l-10584">'nein ir, vrouwe' sprach Tristan</l>
				<l n="10585" xml:id="chapter-14-l-10585">'er sol 'z von rehte wizzen.</l>
				<l n="10586" xml:id="chapter-14-l-10586">sît et dar an gevlizzen,</l>
				<l n="10587" xml:id="chapter-14-l-10587">daz mir kein schade iht ûf erstê.'</l>
				<l n="10588" xml:id="chapter-14-l-10588">'nein hêrre, vürhtet iu nimê,</l>
				<l n="10589" xml:id="chapter-14-l-10589">dane ist niemêre sorgen an.'</l>
				<l n="10590" xml:id="chapter-14-l-10590">Hie mite giengen die vrouwen dan</l>
				<l n="10591" xml:id="chapter-14-l-10591">in ir heinlîche sunder</l>
				<l n="10592" xml:id="chapter-14-l-10592">und ahteten hier under</l>
				<l n="10593" xml:id="chapter-14-l-10593">sîn gelücke und sîne linge</l>
				<l n="10594" xml:id="chapter-14-l-10594">an iegelîchem dinge.</l>
				<l n="10595" xml:id="chapter-14-l-10595">ir iegelîchiu seite</l>
				<l n="10596" xml:id="chapter-14-l-10596">von sîner wîsheite,</l>
				<l n="10597" xml:id="chapter-14-l-10597">diu muoter sus, Brangaene sô.</l>
				<l n="10598" xml:id="chapter-14-l-10598">'sich, muoter' sprach diu tohter dô</l>
				<l n="10599" xml:id="chapter-14-l-10599">'wie wunderlîchen ich bevant,</l>
				<l n="10600" xml:id="chapter-14-l-10600">daz er Tristan was genant:</l>
				<l n="10601" xml:id="chapter-14-l-10601">dô ich des swertes z' ende kam,</l>
				<l n="10602" xml:id="chapter-14-l-10602">die namen ich ze handen nam</l>
				<l n="10603" xml:id="chapter-14-l-10603">Tantris unde Tristan.</l>
				<l n="10604" xml:id="chapter-14-l-10604">nu ich si trîben began,</l>
				<l n="10605" xml:id="chapter-14-l-10605">nu bedûhte mich an in zwein,</l>
				<l n="10606" xml:id="chapter-14-l-10606">si haeten eteswaz in ein.</l>
				<l n="10607" xml:id="chapter-14-l-10607">dâ nâch begunde ich trahten</l>
				<l n="10608" xml:id="chapter-14-l-10608">und anclîchen ahten</l>
				<l n="10609" xml:id="chapter-14-l-10609">und vant dô mit den buochstaben,</l>
				<l n="10610" xml:id="chapter-14-l-10610">die man ze beiden namen sol haben,</l>
				<l n="10611" xml:id="chapter-14-l-10611">daz ez allez ein was.</l>
				<l n="10612" xml:id="chapter-14-l-10612">wan swederthalp ich hin las,</l>
				<l n="10613" xml:id="chapter-14-l-10613">sone was ie niemê dar an</l>
				<l n="10614" xml:id="chapter-14-l-10614">wan Tantris oder Tristan</l>
				<l n="10615" xml:id="chapter-14-l-10615">und ie an einem beide.</l>
				<l n="10616" xml:id="chapter-14-l-10616">nu muoter, nu scheide</l>
				<l n="10617" xml:id="chapter-14-l-10617">disen namen Tantris</l>
				<l n="10618" xml:id="chapter-14-l-10618">in ein tan und in ein tris</l>
				<l n="10619" xml:id="chapter-14-l-10619">und sprich daz tris vür daz tan,</l>
				<l n="10620" xml:id="chapter-14-l-10620">sô sprichestû Tristan.</l>
				<l n="10621" xml:id="chapter-14-l-10621">sprich daz tan vür daz tris,</l>
				<l n="10622" xml:id="chapter-14-l-10622">sô sprichest aber Tantris.'</l>
				<l n="10623" xml:id="chapter-14-l-10623">diu muoter segenete sich.</l>
				<l n="10624" xml:id="chapter-14-l-10624">'got' sprach si 'der gesegene mich!</l>
				<l n="10625" xml:id="chapter-14-l-10625">von wannen kam dir ie der sin?'</l>
				<l n="10626" xml:id="chapter-14-l-10626">nu sî drî von im under in</l>
				<l n="10627" xml:id="chapter-14-l-10627">geredeten maneger hande,</l>
				<l n="10628" xml:id="chapter-14-l-10628">diu künigîn diu sande</l>
				<l n="10629" xml:id="chapter-14-l-10629">nâch dem künege; der kam dar.</l>
				<l n="10630" xml:id="chapter-14-l-10630">'seht, hêrre' sprach si 'nemet war:</l>
				<l n="10631" xml:id="chapter-14-l-10631">ir sult uns einer bete gewern,</l>
				<l n="10632" xml:id="chapter-14-l-10632">der wir drî ernestlîche gern.</l>
				<l n="10633" xml:id="chapter-14-l-10633">tuot ir 'z, ez kumet uns allen wol.'</l>
				<l n="10634" xml:id="chapter-14-l-10634">'ich volge, swes ich volgen sol.</l>
				<l n="10635" xml:id="chapter-14-l-10635">swaz ir wellet, deist getân.'</l>
				<l n="10636" xml:id="chapter-14-l-10636">'habet ir 'z danne an mich verlân?'</l>
				<l n="10637" xml:id="chapter-14-l-10637">sprach aber diu guote künigîn.</l>
				<l n="10638" xml:id="chapter-14-l-10638">'jâ, swaz ir wellet, daz sol sîn.'</l>
				<l n="10639" xml:id="chapter-14-l-10639">'genâde hêrre, deist genuoc.</l>
				<l n="10640" xml:id="chapter-14-l-10640">hêrre, der mînen bruoder sluoc,</l>
				<l n="10641" xml:id="chapter-14-l-10641">Tristan, den hân ich hinne.</l>
				<l n="10642" xml:id="chapter-14-l-10642">den sult ir iuwer minne</l>
				<l n="10643" xml:id="chapter-14-l-10643">und iuwer hulde lâzen hân.</l>
				<l n="10644" xml:id="chapter-14-l-10644">sîn gewerp der ist alsô getân,</l>
				<l n="10645" xml:id="chapter-14-l-10645">daz diu suone vuoge hât.'</l>
				<l n="10646" xml:id="chapter-14-l-10646">der künec sprach: 'triuwen, disen rât</l>
				<l n="10647" xml:id="chapter-14-l-10647">den lâze ich baltlîche an dich.</l>
				<l n="10648" xml:id="chapter-14-l-10648">er gât dich mêre an danne mich.</l>
				<l n="10649" xml:id="chapter-14-l-10649">Môrolt dîn bruoder der was dir</l>
				<l n="10650" xml:id="chapter-14-l-10650">nâher gesippe danne mir.</l>
				<l n="10651" xml:id="chapter-14-l-10651">hastu 'z umbe in varen lân,</l>
				<l n="10652" xml:id="chapter-14-l-10652">wiltû, sô hân ouch ich 'z getan.'</l>
				<l n="10653" xml:id="chapter-14-l-10653">Sus seite sî dem künege dô</l>
				<l n="10654" xml:id="chapter-14-l-10654">Tristandes maere rehte alsô,</l>
				<l n="10655" xml:id="chapter-14-l-10655">als er ir selbe sagete.</l>
				<l n="10656" xml:id="chapter-14-l-10656">diz maere daz behagete</l>
				<l n="10657" xml:id="chapter-14-l-10657">dem künege wol und sprach ir zuo:</l>
				<l n="10658" xml:id="chapter-14-l-10658">'nu sich, daz er 'z mit triuwen tuo.'</l>
				<l n="10659" xml:id="chapter-14-l-10659">Diu künigîn dô sande</l>
				<l n="10660" xml:id="chapter-14-l-10660">Brangaenen nâch Tristande.</l>
				<l n="10661" xml:id="chapter-14-l-10661">und alse Tristan în gie,</l>
				<l n="10662" xml:id="chapter-14-l-10662">dem künege er sich ze vüezen lie.</l>
				<l n="10663" xml:id="chapter-14-l-10663">'genâde, hêrre künec!' sprach er.</l>
				<l n="10664" xml:id="chapter-14-l-10664">'stât ûf, hêr Tristan, gât her '</l>
				<l n="10665" xml:id="chapter-14-l-10665">sprach Gurmûn 'unde küsset mich.</l>
				<l n="10666" xml:id="chapter-14-l-10666">ungerne sô verkiuse ich,</l>
				<l n="10667" xml:id="chapter-14-l-10667">iedoch verkiuse ich disen zorn,</l>
				<l n="10668" xml:id="chapter-14-l-10668">sît in die vrouwen hânt verkorn.'</l>
				<l n="10669" xml:id="chapter-14-l-10669">'hêrre' sprach aber Tristan</l>
				<l n="10670" xml:id="chapter-14-l-10670">'an dirre suone dâ ist an</l>
				<l n="10671" xml:id="chapter-14-l-10671">mîn hêrre und beidiu sîniu lant?'</l>
				<l n="10672" xml:id="chapter-14-l-10672">'jâ hêrre' sprach Gurmûn zehant.</l>
				<l n="10673" xml:id="chapter-14-l-10673">nu disiu suone z' ende kam,</l>
				<l n="10674" xml:id="chapter-14-l-10674">diu künigîn Tristanden nam</l>
				<l n="10675" xml:id="chapter-14-l-10675">und sazte in zuo z' ir tohter nider</l>
				<l n="10676" xml:id="chapter-14-l-10676">und bat in ouch daz maere wider</l>
				<l n="10677" xml:id="chapter-14-l-10677">ir hêrren al von êrste sagen,</l>
				<l n="10678" xml:id="chapter-14-l-10678">wie ez sich haete dar getragen</l>
				<l n="10679" xml:id="chapter-14-l-10679">an allen disen sachen</l>
				<l n="10680" xml:id="chapter-14-l-10680">beidiu umbe den trachen</l>
				<l n="10681" xml:id="chapter-14-l-10681">und umbe des küneges Markes ger.</l>
				<l n="10682" xml:id="chapter-14-l-10682">daz seite er aber von ende her.</l>
				<l n="10683" xml:id="chapter-14-l-10683">der künec sprach aber: 'hêr Tristan,</l>
				<l n="10684" xml:id="chapter-14-l-10684">nu wie bewar ich mich hier an,</l>
				<l n="10685" xml:id="chapter-14-l-10685">daz ich der rede gewis sî?'</l>
				<l n="10686" xml:id="chapter-14-l-10686">'vil wol, hêrre, ich hân hie bî</l>
				<l n="10687" xml:id="chapter-14-l-10687">mînes hêrren vürsten alle.</l>
				<l n="10688" xml:id="chapter-14-l-10688">swaz gewisheit iu gevalle,</l>
				<l n="10689" xml:id="chapter-14-l-10689">die saget ir mir. diu ist getân,</l>
				<l n="10690" xml:id="chapter-14-l-10690">die wîle und ich ir einen hân.'</l>
				<l n="10691" xml:id="chapter-14-l-10691">Hie mite sô schiet der künic dan.</l>
				<l n="10692" xml:id="chapter-14-l-10692">die vrouwen unde Tristan</l>
				<l n="10693" xml:id="chapter-14-l-10693">die beliben aber eine dâ.</l>
				<l n="10694" xml:id="chapter-14-l-10694">Tristan nam Paranîsen sâ.</l>
				<l n="10695" xml:id="chapter-14-l-10695">'geselle' sprach er 'gâ hin abe.</l>
				<l n="10696" xml:id="chapter-14-l-10696">dâ stât ein kiel in der habe,</l>
				<l n="10697" xml:id="chapter-14-l-10697">dâ ganc geswâslîche hin</l>
				<l n="10698" xml:id="chapter-14-l-10698">und vrâge, welher under in</l>
				<l n="10699" xml:id="chapter-14-l-10699">Curvenal dâ sî genant.</l>
				<l n="10700" xml:id="chapter-14-l-10700">dem selben rûne zehant,</l>
				<l n="10701" xml:id="chapter-14-l-10701">daz er ze sînem hêrren gê.</l>
				<l n="10702" xml:id="chapter-14-l-10702">und sage ouch nieman niemê</l>
				<l n="10703" xml:id="chapter-14-l-10703">und bringe in lîse, als höfsch du sîs.'</l>
				<l n="10704" xml:id="chapter-14-l-10704">nu hêrre, daz tet Paranîs.</l>
				<l n="10705" xml:id="chapter-14-l-10705">er brâhte in alsô lîse dar,</l>
				<l n="10706" xml:id="chapter-14-l-10706">daz sîn nieman wart gewar.</l>
				<l n="10707" xml:id="chapter-14-l-10707">nu s' în zer kemenâten</l>
				<l n="10708" xml:id="chapter-14-l-10708">vür die vrouwen trâten,</l>
				<l n="10709" xml:id="chapter-14-l-10709">im neic diu küniginne</l>
				<l n="10710" xml:id="chapter-14-l-10710">und nieman mê dar inne.</l>
				<l n="10711" xml:id="chapter-14-l-10711">sine nâmen sîn durch daz niht war,</l>
				<l n="10712" xml:id="chapter-14-l-10712">er enkam niht alse ein ritter dar.</l>
				<l n="10713" xml:id="chapter-14-l-10713">nu Curvenal Tristanden</l>
				<l n="10714" xml:id="chapter-14-l-10714">den vrouwen under handen</l>
				<l n="10715" xml:id="chapter-14-l-10715">vrôlîchen unde gesunden sach,</l>
				<l n="10716" xml:id="chapter-14-l-10716">in franzoiser wîse er sprach:</l>
				<l n="10717" xml:id="chapter-14-l-10717">'hâ bêâ dûz sire,</l>
				<l n="10718" xml:id="chapter-14-l-10718">durch gotes willen, waz tuot ir,</l>
				<l n="10719" xml:id="chapter-14-l-10719">daz ir sus wunneclîche</l>
				<l n="10720" xml:id="chapter-14-l-10720">in disem himelrîche</l>
				<l n="10721" xml:id="chapter-14-l-10721">sus lûzet verborgen</l>
				<l n="10722" xml:id="chapter-14-l-10722">und lât uns in den sorgen?</l>
				<l n="10723" xml:id="chapter-14-l-10723">wir wânden alle sîn verlorn.</l>
				<l n="10724" xml:id="chapter-14-l-10724">biz iezuo haete ich wol gesworn,</l>
				<l n="10725" xml:id="chapter-14-l-10725">daz ir niht lebende waeret.</l>
				<l n="10726" xml:id="chapter-14-l-10726">wie habet ir uns beswaeret!</l>
				<l n="10727" xml:id="chapter-14-l-10727">iuwer kiel und iuwer liute</l>
				<l n="10728" xml:id="chapter-14-l-10728">die geswuoren wol noch hiute</l>
				<l n="10729" xml:id="chapter-14-l-10729">und habent ez dâ vür, ir sît tôt,</l>
				<l n="10730" xml:id="chapter-14-l-10730">und sint mit micheler nôt</l>
				<l n="10731" xml:id="chapter-14-l-10731">her unze an dise naht beliben</l>
				<l n="10732" xml:id="chapter-14-l-10732">und haeten daz in ein getriben,</l>
				<l n="10733" xml:id="chapter-14-l-10733">si wolten hînaht hinnen sîn.'</l>
				<l n="10734" xml:id="chapter-14-l-10734">'nein' sprach diu guote künigîn</l>
				<l n="10735" xml:id="chapter-14-l-10735">'er lebet gesunder unde vrô.'</l>
				<l n="10736" xml:id="chapter-14-l-10736">und Tristan der begunde dô</l>
				<l n="10737" xml:id="chapter-14-l-10737">britûnsch sprechen wider in.</l>
				<l n="10738" xml:id="chapter-14-l-10738">'Curvenal' sprach er 'gâ balde hin</l>
				<l n="10739" xml:id="chapter-14-l-10739">und sage hin nider, mîn dinc stê wol</l>
				<l n="10740" xml:id="chapter-14-l-10740">und ich ez allez enden sol,</l>
				<l n="10741" xml:id="chapter-14-l-10741">dâ nâch wir ûz sîn gesant.'</l>
				<l n="10742" xml:id="chapter-14-l-10742">hie mite sô seite er ime zehant</l>
				<l n="10743" xml:id="chapter-14-l-10743">sîne linge al von grunde,</l>
				<l n="10744" xml:id="chapter-14-l-10744">so er ebeneste kunde.</l>
				<l n="10745" xml:id="chapter-14-l-10745">nû er im haete geseit</l>
				<l n="10746" xml:id="chapter-14-l-10746">sîn gelücke und sîn arbeit,</l>
				<l n="10747" xml:id="chapter-14-l-10747">'nu' sprach er 'balde, gâ hin nider.</l>
				<l n="10748" xml:id="chapter-14-l-10748">sage mînen lanthêrren wider</l>
				<l n="10749" xml:id="chapter-14-l-10749">und ouch den rittern dar zuo,</l>
				<l n="10750" xml:id="chapter-14-l-10750">daz ir iegelîcher vruo</l>
				<l n="10751" xml:id="chapter-14-l-10751">mit sînen dingen sî bereit</l>
				<l n="10752" xml:id="chapter-14-l-10752">wol gestrichen unde gecleit</l>
				<l n="10753" xml:id="chapter-14-l-10753">mit der aller besten wât,</l>
				<l n="10754" xml:id="chapter-14-l-10754">die ir iegelîcher hât,</l>
				<l n="10755" xml:id="chapter-14-l-10755">und nemen mînes boten war.</l>
				<l n="10756" xml:id="chapter-14-l-10756">swenne ich in den sende dar,</l>
				<l n="10757" xml:id="chapter-14-l-10757">sô rîten her ze hove ze mir.</l>
				<l n="10758" xml:id="chapter-14-l-10758">ouch sende ich morgen vruo ze dir,</l>
				<l n="10759" xml:id="chapter-14-l-10759">sô sende mir den cleinen schrîn,</l>
				<l n="10760" xml:id="chapter-14-l-10760">dâ mîniu cleinoede inne sîn</l>
				<l n="10761" xml:id="chapter-14-l-10761">und mîniu cleider dâ mite,</l>
				<l n="10762" xml:id="chapter-14-l-10762">diu von dem allerbesten snite.</l>
				<l n="10763" xml:id="chapter-14-l-10763">dich selben cleide ouch alsô wol,</l>
				<l n="10764" xml:id="chapter-14-l-10764">alse ein hövesch ritter sol.'</l>
				<l n="10765" xml:id="chapter-14-l-10765">Curvenal neic und kêrte dan.</l>
				<l n="10766" xml:id="chapter-14-l-10766">Brangaene sprach: 'wer ist der man?</l>
				<l n="10767" xml:id="chapter-14-l-10767">in dunket waerlîche</l>
				<l n="10768" xml:id="chapter-14-l-10768">hier inne ein himelrîche.</l>
				<l n="10769" xml:id="chapter-14-l-10769">weder ist er ritter oder kneht?'</l>
				<l n="10770" xml:id="chapter-14-l-10770">'vrouwe, swâ vür ir in geseht,</l>
				<l n="10771" xml:id="chapter-14-l-10771">er ist ein ritter unde ein man.</l>
				<l n="10772" xml:id="chapter-14-l-10772">dane habet dekeinen zwîvel an,</l>
				<l n="10773" xml:id="chapter-14-l-10773">daz disiu sunne nie beschein</l>
				<l n="10774" xml:id="chapter-14-l-10774">tugenthafter herze kein.'</l>
				<l n="10775" xml:id="chapter-14-l-10775">'â, saelic müeze er iemer sîn!'</l>
				<l n="10776" xml:id="chapter-14-l-10776">sprach ietwederiu künigîn</l>
				<l n="10777" xml:id="chapter-14-l-10777">und mîn vrou Brangaene ouch dermite,</l>
				<l n="10778" xml:id="chapter-14-l-10778">diu höfsche und diu wol gesite.</l>
				<l n="10779" xml:id="chapter-14-l-10779">Nu Curvenal zem schiffe kam,</l>
				<l n="10780" xml:id="chapter-14-l-10780">sîne rede ze handen genam</l>
				<l n="10781" xml:id="chapter-14-l-10781">dâ nâch, als ime was vür geleit,</l>
				<l n="10782" xml:id="chapter-14-l-10782">er seite in, alse im was geseit</l>
				<l n="10783" xml:id="chapter-14-l-10783">und ouch wie er Tristanden vant.</l>
				<l n="10784" xml:id="chapter-14-l-10784">nû gebârten sî zehant,</l>
				<l n="10785" xml:id="chapter-14-l-10785">rehte alse der tôt ist gewesen</l>
				<l n="10786" xml:id="chapter-14-l-10786">und von dem tôde ist wider genesen.</l>
				<l n="10787" xml:id="chapter-14-l-10787">als vröuten sî sich alle dô.</l>
				<l n="10788" xml:id="chapter-14-l-10788">dâ wâren aber genuoge vrô</l>
				<l n="10789" xml:id="chapter-14-l-10789">durch die lantsuone mêre</l>
				<l n="10790" xml:id="chapter-14-l-10790">dan durch Tristandes êre.</l>
				<l n="10791" xml:id="chapter-14-l-10791">die nîdegen barûne</l>
				<l n="10792" xml:id="chapter-14-l-10792">si griffen an ir rûne</l>
				<l n="10793" xml:id="chapter-14-l-10793">und an ir sprâchen wider als ê.</l>
				<l n="10794" xml:id="chapter-14-l-10794">si zigen Tristanden aber dô mê</l>
				<l n="10795" xml:id="chapter-14-l-10795">durch dise rîchen linge</l>
				<l n="10796" xml:id="chapter-14-l-10796">zouberlîcher dinge.</l>
				<l n="10797" xml:id="chapter-14-l-10797">iegelîcher sprach besunder:</l>
				<l n="10798" xml:id="chapter-14-l-10798">'hie merket alle wunder,</l>
				<l n="10799" xml:id="chapter-14-l-10799">waz dirre man wunders kan.</l>
				<l n="10800" xml:id="chapter-14-l-10800">jâ hêrre, waz kan dirre man,</l>
				<l n="10801" xml:id="chapter-14-l-10801">daz er ez allez endet,</l>
				<l n="10802" xml:id="chapter-14-l-10802">dar an er sich gewendet!'</l>
			</div>
			<div n="15" xml:id="chapter-15" type="chapter" data-level="1">
				<head xml:lang="deu-Latn">Das Wahrzeichen</head>
				<l n="10803" xml:id="chapter-15-l-10803">Hie mite sô was ouch der tac komen,</l>
				<l n="10804" xml:id="chapter-15-l-10804">der dâ zem kampfe was genomen,</l>
				<l n="10805" xml:id="chapter-15-l-10805">und was vil michel hêrschaft,</l>
				<l n="10806" xml:id="chapter-15-l-10806">des lantvolkes michel craft</l>
				<l n="10807" xml:id="chapter-15-l-10807">vor dem künege in dem sal.</l>
				<l n="10808" xml:id="chapter-15-l-10808">ouch was dâ maneger hande zal</l>
				<l n="10809" xml:id="chapter-15-l-10809">under den guoten knehten.</l>
				<l n="10810" xml:id="chapter-15-l-10810">si vrâgeten, wer dâ vehten</l>
				<l n="10811" xml:id="chapter-15-l-10811">vür die maget Îsolde</l>
				<l n="10812" xml:id="chapter-15-l-10812">mit dem truhsaezen wolde.</l>
				<l n="10813" xml:id="chapter-15-l-10813">diu vrâge gie her unde hin.</l>
				<l n="10814" xml:id="chapter-15-l-10814">nune was et nieman under in,</l>
				<l n="10815" xml:id="chapter-15-l-10815">der iht hier umbe erkande.</l>
				<l n="10816" xml:id="chapter-15-l-10816">under diu was ouch Tristande</l>
				<l n="10817" xml:id="chapter-15-l-10817">sîn schrîn und sîniu cleider komen.</l>
				<l n="10818" xml:id="chapter-15-l-10818">dâ haete er sunder ûz genomen</l>
				<l n="10819" xml:id="chapter-15-l-10819">drî gürtele den vrouwen drîn,</l>
				<l n="10820" xml:id="chapter-15-l-10820">daz keiserîn noch künigîn</l>
				<l n="10821" xml:id="chapter-15-l-10821">nie keinen bezzeren gewan.</l>
				<l n="10822" xml:id="chapter-15-l-10822">schapel unde vürspan,</l>
				<l n="10823" xml:id="chapter-15-l-10823">seckel unde vingerlîn,</l>
				<l n="10824" xml:id="chapter-15-l-10824">der was ebene vol der schrîn</l>
				<l n="10825" xml:id="chapter-15-l-10825">und was daz allez alsô guot,</l>
				<l n="10826" xml:id="chapter-15-l-10826">daz niemer keines herzen muot</l>
				<l n="10827" xml:id="chapter-15-l-10827">des gedenken möhte,</l>
				<l n="10828" xml:id="chapter-15-l-10828">waz ez bezzer töhte.</l>
				<l n="10829" xml:id="chapter-15-l-10829">des enkam ouch nie niht dervan,</l>
				<l n="10830" xml:id="chapter-15-l-10830">wan alse vil daz Tristan</l>
				<l n="10831" xml:id="chapter-15-l-10831">im selben dar van genam:</l>
				<l n="10832" xml:id="chapter-15-l-10832">einen gürtel, der im rehte kam,</l>
				<l n="10833" xml:id="chapter-15-l-10833">ein schapel unde ein spengelîn,</l>
				<l n="10834" xml:id="chapter-15-l-10834">diu ime gebaere mohten sîn.</l>
				<l n="10835" xml:id="chapter-15-l-10835">'ir schoenen' sprach er 'alle drî,</l>
				<l n="10836" xml:id="chapter-15-l-10836">disen schrîn und swaz dar inne sî,</l>
				<l n="10837" xml:id="chapter-15-l-10837">dâ mite sô schaffet alle</l>
				<l n="10838" xml:id="chapter-15-l-10838">und tuot, swaz iu gevalle.'</l>
				<l n="10839" xml:id="chapter-15-l-10839">Mit disen maeren gieng er dan.</l>
				<l n="10840" xml:id="chapter-15-l-10840">sîniu cleider leite er an</l>
				<l n="10841" xml:id="chapter-15-l-10841">und kêrte dâ zuo sînen pîn</l>
				<l n="10842" xml:id="chapter-15-l-10842">und vleiz sich, wie er sich dar în</l>
				<l n="10843" xml:id="chapter-15-l-10843">gefeitierte alsô wol,</l>
				<l n="10844" xml:id="chapter-15-l-10844">als ein volmüete ritter sol.</l>
				<l n="10845" xml:id="chapter-15-l-10845">ze wunsche stuonden ime ouch die.</l>
				<l n="10846" xml:id="chapter-15-l-10846">nu er wider în zen vrouwen gie</l>
				<l n="10847" xml:id="chapter-15-l-10847">und sî 'n begunden schouwen,</l>
				<l n="10848" xml:id="chapter-15-l-10848">nu begunden in die vrouwen</l>
				<l n="10849" xml:id="chapter-15-l-10849">durch ir gedanke lâzen gân.</l>
				<l n="10850" xml:id="chapter-15-l-10850">er dûhte s' alle drî getân</l>
				<l n="10851" xml:id="chapter-15-l-10851">schône unde saeliclîche.</l>
				<l n="10852" xml:id="chapter-15-l-10852">die drî saeldenrîche</l>
				<l n="10853" xml:id="chapter-15-l-10853">si gedâhten alle in einer vrist:</l>
				<l n="10854" xml:id="chapter-15-l-10854">'zewâre, dirre man der ist</l>
				<l n="10855" xml:id="chapter-15-l-10855">ein menlîch crêatiure;</l>
				<l n="10856" xml:id="chapter-15-l-10856">sîn wât und sîn figiure</l>
				<l n="10857" xml:id="chapter-15-l-10857">si schepfent wol an ime den man.</l>
				<l n="10858" xml:id="chapter-15-l-10858">si zement sô wol ein ander an.</l>
				<l n="10859" xml:id="chapter-15-l-10859">sîn dinc ist allez wol gewant.'</l>
				<l n="10860" xml:id="chapter-15-l-10860">Nu haete ouch Tristan besant</l>
				<l n="10861" xml:id="chapter-15-l-10861">sîne cumpanîe. diu was komen</l>
				<l n="10862" xml:id="chapter-15-l-10862">und haeten einen stuol genomen</l>
				<l n="10863" xml:id="chapter-15-l-10863">nâch ein ander in dem sal.</l>
				<l n="10864" xml:id="chapter-15-l-10864">dâ gie diu michel werlde al</l>
				<l n="10865" xml:id="chapter-15-l-10865">und beschouweten besunder</l>
				<l n="10866" xml:id="chapter-15-l-10866">der cleidere wunder,</l>
				<l n="10867" xml:id="chapter-15-l-10867">diu s' an in allen sâhen.</l>
				<l n="10868" xml:id="chapter-15-l-10868">genuoge dâ jâhen,</l>
				<l n="10869" xml:id="chapter-15-l-10869">ezn getrüege nie sô manic man</l>
				<l n="10870" xml:id="chapter-15-l-10870">als ebenguotiu cleider an.</l>
				<l n="10871" xml:id="chapter-15-l-10871">daz s' aber alle stille swigen,</l>
				<l n="10872" xml:id="chapter-15-l-10872">dem lantgesinde rede verzigen,</l>
				<l n="10873" xml:id="chapter-15-l-10873">daz geschach durch die geschiht:</l>
				<l n="10874" xml:id="chapter-15-l-10874">sine kunden der lantsprache niht.</l>
				<l n="10875" xml:id="chapter-15-l-10875">Hie mite sante ouch der künic în</l>
				<l n="10876" xml:id="chapter-15-l-10876">einen boten nâch der künigîn,</l>
				<l n="10877" xml:id="chapter-15-l-10877">daz sî ze hove kaeme</l>
				<l n="10878" xml:id="chapter-15-l-10878">und ir tohter zuo z' ir naeme.</l>
				<l n="10879" xml:id="chapter-15-l-10879">'Îsôt' sprach sî 'wol ûf, gâ wir!</l>
				<l n="10880" xml:id="chapter-15-l-10880">hêr Tristan, sô belîbet ir.</l>
				<l n="10881" xml:id="chapter-15-l-10881">ich tuon zehant nâch iu gesant,</l>
				<l n="10882" xml:id="chapter-15-l-10882">sô neme iuch Brangaene an ir hant</l>
				<l n="10883" xml:id="chapter-15-l-10883">und gât ir zwei nâch uns dar în!'</l>
				<l n="10884" xml:id="chapter-15-l-10884">'gerne, vrouwe künigîn.'</l>
				<l n="10885" xml:id="chapter-15-l-10885">sus kam diu küniginne Îsôt,</l>
				<l n="10886" xml:id="chapter-15-l-10886">daz vrôlîche morgenrôt,</l>
				<l n="10887" xml:id="chapter-15-l-10887">und vuorte ir sunnen an ir hant,</l>
				<l n="10888" xml:id="chapter-15-l-10888">daz wunder von Îlant,</l>
				<l n="10889" xml:id="chapter-15-l-10889">die liehten maget Îsôte.</l>
				<l n="10890" xml:id="chapter-15-l-10890">diu sleich ir morgenrôte</l>
				<l n="10891" xml:id="chapter-15-l-10891">lîse unde staetelîche mite</l>
				<l n="10892" xml:id="chapter-15-l-10892">in einem spor, in einem trite,</l>
				<l n="10893" xml:id="chapter-15-l-10893">suoze gebildet über al,</l>
				<l n="10894" xml:id="chapter-15-l-10894">lanc, ûf gewollen unde smal,</l>
				<l n="10895" xml:id="chapter-15-l-10895">gestellet in der waete,</l>
				<l n="10896" xml:id="chapter-15-l-10896">als sî diu Minne draete</l>
				<l n="10897" xml:id="chapter-15-l-10897">ir selber z' einem vederspil,</l>
				<l n="10898" xml:id="chapter-15-l-10898">dem wunsche z' einem endezil,</l>
				<l n="10899" xml:id="chapter-15-l-10899">dâ vür er niemer komen kan.</l>
				<l n="10900" xml:id="chapter-15-l-10900">si truoc von brûnem samît an</l>
				<l n="10901" xml:id="chapter-15-l-10901">roc unde mantel, in dem snite</l>
				<l n="10902" xml:id="chapter-15-l-10902">von Franze, und was der roc dâ mite</l>
				<l n="10903" xml:id="chapter-15-l-10903">dâ engegene, dâ die sîten</l>
				<l n="10904" xml:id="chapter-15-l-10904">sinkent ûf ir lîten,</l>
				<l n="10905" xml:id="chapter-15-l-10905">gefranzet unde g' enget,</l>
				<l n="10906" xml:id="chapter-15-l-10906">nâhe an ir lîp getwenget</l>
				<l n="10907" xml:id="chapter-15-l-10907">mit einem borten, der lac wol,</l>
				<l n="10908" xml:id="chapter-15-l-10908">dâ der borte ligen sol.</l>
				<l n="10909" xml:id="chapter-15-l-10909">der roc der was ir heinlîch,</l>
				<l n="10910" xml:id="chapter-15-l-10910">er tete sich nâhen zuo der lîch.</l>
				<l n="10911" xml:id="chapter-15-l-10911">ern truoc an keiner stat hin dan,</l>
				<l n="10912" xml:id="chapter-15-l-10912">er suohte allenthalben an</l>
				<l n="10913" xml:id="chapter-15-l-10913">al von obene hin ze tal.</l>
				<l n="10914" xml:id="chapter-15-l-10914">er nam den valt unde den val</l>
				<l n="10915" xml:id="chapter-15-l-10915">under den vüezen alse vil,</l>
				<l n="10916" xml:id="chapter-15-l-10916">als iuwer iegelîcher wil.</l>
				<l n="10917" xml:id="chapter-15-l-10917">der mantel was ze vlîze</l>
				<l n="10918" xml:id="chapter-15-l-10918">mit hermîner wîze</l>
				<l n="10919" xml:id="chapter-15-l-10919">innen al ûz gezieret,</l>
				<l n="10920" xml:id="chapter-15-l-10920">bî zîlen geflottieret.</l>
				<l n="10921" xml:id="chapter-15-l-10921">ern was ze kurz noch ze lanc.</l>
				<l n="10922" xml:id="chapter-15-l-10922">er swebete, dâ er nider sanc,</l>
				<l n="10923" xml:id="chapter-15-l-10923">weder zer erden noch enbor.</l>
				<l n="10924" xml:id="chapter-15-l-10924">dâ stuont ein höfscher zobel vor</l>
				<l n="10925" xml:id="chapter-15-l-10925">der mâze, als in diu Mâze sneit,</l>
				<l n="10926" xml:id="chapter-15-l-10926">weder ze smal noch ze breit,</l>
				<l n="10927" xml:id="chapter-15-l-10927">gesprenget, swarz unde grâ.</l>
				<l n="10928" xml:id="chapter-15-l-10928">swarz unde grâ diu waren dâ</l>
				<l n="10929" xml:id="chapter-15-l-10929">alsô gemischet under ein,</l>
				<l n="10930" xml:id="chapter-15-l-10930">daz ir dewederez dâ schein.</l>
				<l n="10931" xml:id="chapter-15-l-10931">der nam ouch sîne crumbe</l>
				<l n="10932" xml:id="chapter-15-l-10932">rehte an der wîze al umbe,</l>
				<l n="10933" xml:id="chapter-15-l-10933">dâ der zobel die vuoge nimet,</l>
				<l n="10934" xml:id="chapter-15-l-10934">dâ diz bî dem sô wol gezimet.</l>
				<l n="10935" xml:id="chapter-15-l-10935">diu tassel dâ diu solten sîn,</l>
				<l n="10936" xml:id="chapter-15-l-10936">dâ was ein cleinez snuorlîn</l>
				<l n="10937" xml:id="chapter-15-l-10937">von wîzen berlîn în getragen.</l>
				<l n="10938" xml:id="chapter-15-l-10938">dâ haete diu schoene în geslagen</l>
				<l n="10939" xml:id="chapter-15-l-10939">ir dûmen von ir linken hant.</l>
				<l n="10940" xml:id="chapter-15-l-10940">die rehten haete sî gewant</l>
				<l n="10941" xml:id="chapter-15-l-10941">hin nider baz, ir wizzet wol,</l>
				<l n="10942" xml:id="chapter-15-l-10942">dâ man den mantel sliezen sol,</l>
				<l n="10943" xml:id="chapter-15-l-10943">und slôz in höfschlîche in ein</l>
				<l n="10944" xml:id="chapter-15-l-10944">mit ir vingere zwein.</l>
				<l n="10945" xml:id="chapter-15-l-10945">vürbaz dâ viel er selbe wider</l>
				<l n="10946" xml:id="chapter-15-l-10946">und nam den valt al z' ende nider,</l>
				<l n="10947" xml:id="chapter-15-l-10947">daz man diz unde daz dâ sach,</l>
				<l n="10948" xml:id="chapter-15-l-10948">ich meine vederen unde dach.</l>
				<l n="10949" xml:id="chapter-15-l-10949">man sach ez inne und ûzen</l>
				<l n="10950" xml:id="chapter-15-l-10950">und innerthalben lûzen</l>
				<l n="10951" xml:id="chapter-15-l-10951">daz bilde, daz diu Minne</l>
				<l n="10952" xml:id="chapter-15-l-10952">an lîbe und an dem sinne</l>
				<l n="10953" xml:id="chapter-15-l-10953">sô schône haete gedraet.</l>
				<l n="10954" xml:id="chapter-15-l-10954">diu zwei, gedraet unde genaet,</l>
				<l n="10955" xml:id="chapter-15-l-10955">diun vollebrâhten nie baz</l>
				<l n="10956" xml:id="chapter-15-l-10956">ein lebende bilde danne daz.</l>
				<l n="10957" xml:id="chapter-15-l-10957">gevedere schâchblicke</l>
				<l n="10958" xml:id="chapter-15-l-10958">die vlugen dâ snêdicke</l>
				<l n="10959" xml:id="chapter-15-l-10959">schâchende dar unde dan.</l>
				<l n="10960" xml:id="chapter-15-l-10960">ich waene, Îsôt vil manegen man</l>
				<l n="10961" xml:id="chapter-15-l-10961">sîn selbes dâ beroubete.</l>
				<l n="10962" xml:id="chapter-15-l-10962">Si truoc ûf ir houbete</l>
				<l n="10963" xml:id="chapter-15-l-10963">einen cirkel von golde</l>
				<l n="10964" xml:id="chapter-15-l-10964">smal, alse er wesen solde,</l>
				<l n="10965" xml:id="chapter-15-l-10965">geworht mit spaehem sinne.</l>
				<l n="10966" xml:id="chapter-15-l-10966">dâ lâgen gimmen inne,</l>
				<l n="10967" xml:id="chapter-15-l-10967">erwünschete steine,</l>
				<l n="10968" xml:id="chapter-15-l-10968">vil lieht und iedoch cleine,</l>
				<l n="10969" xml:id="chapter-15-l-10969">die besten von dem lande.</l>
				<l n="10970" xml:id="chapter-15-l-10970">smaragde und jachande,</l>
				<l n="10971" xml:id="chapter-15-l-10971">saphîre und calcedône,</l>
				<l n="10972" xml:id="chapter-15-l-10972">und wâren die sô schône</l>
				<l n="10973" xml:id="chapter-15-l-10973">wâ unde wâ dar în geleit,</l>
				<l n="10974" xml:id="chapter-15-l-10974">daz wercmannes wîsheit</l>
				<l n="10975" xml:id="chapter-15-l-10975">nâch rehter spâcheite</l>
				<l n="10976" xml:id="chapter-15-l-10976">nie steine baz geleite.</l>
				<l n="10977" xml:id="chapter-15-l-10977">dâ lûhte golt unde golt,</l>
				<l n="10978" xml:id="chapter-15-l-10978">der cirkel unde Îsolt</l>
				<l n="10979" xml:id="chapter-15-l-10979">in widerstrît ein ander an.</l>
				<l n="10980" xml:id="chapter-15-l-10980">da enwas kein alse wîse man,</l>
				<l n="10981" xml:id="chapter-15-l-10981">haete er der steine niht gesehen,</l>
				<l n="10982" xml:id="chapter-15-l-10982">daz er iemer haete verjehen,</l>
				<l n="10983" xml:id="chapter-15-l-10983">daz dâ kein cirkel waere.</l>
				<l n="10984" xml:id="chapter-15-l-10984">sô gelîch und alse einbaere</l>
				<l n="10985" xml:id="chapter-15-l-10985">was ir har dem golde.</l>
				<l n="10986" xml:id="chapter-15-l-10986">sus gienc Îsôt Îsolde,</l>
				<l n="10987" xml:id="chapter-15-l-10987">diu tohter ir muoter bî,</l>
				<l n="10988" xml:id="chapter-15-l-10988">vrô und aller sorgen vrî.</l>
				<l n="10989" xml:id="chapter-15-l-10989">ir trite die wâren unde ir swanc</l>
				<l n="10990" xml:id="chapter-15-l-10990">gemezzen weder kurz noch lanc</l>
				<l n="10991" xml:id="chapter-15-l-10991">und iedoch beider mâze.</l>
				<l n="10992" xml:id="chapter-15-l-10992">si was an ir gelâze</l>
				<l n="10993" xml:id="chapter-15-l-10993">ûfreht und offenbaere.</l>
				<l n="10994" xml:id="chapter-15-l-10994">gelîch dem sperwaere,</l>
				<l n="10995" xml:id="chapter-15-l-10995">gestreichet alse ein papegân.</l>
				<l n="10996" xml:id="chapter-15-l-10996">si liez ir ougen umbe gân</l>
				<l n="10997" xml:id="chapter-15-l-10997">als der valke ûf dem aste.</l>
				<l n="10998" xml:id="chapter-15-l-10998">ze linde noch ze vaste</l>
				<l n="10999" xml:id="chapter-15-l-10999">haeten si beide ir weide.</l>
				<l n="11000" xml:id="chapter-15-l-11000">si weideten beide</l>
				<l n="11001" xml:id="chapter-15-l-11001">als ebene und alse lîse</l>
				<l n="11002" xml:id="chapter-15-l-11002">und in sô süezer wîse,</l>
				<l n="11003" xml:id="chapter-15-l-11003">daz dâ vil lützel ougen was,</l>
				<l n="11004" xml:id="chapter-15-l-11004">in enwaeren diu zwei spiegelglas</l>
				<l n="11005" xml:id="chapter-15-l-11005">ein wunder unde ein wunne.</l>
				<l n="11006" xml:id="chapter-15-l-11006">diu wunnebernde sunne</l>
				<l n="11007" xml:id="chapter-15-l-11007">si breite ir schîn über al,</l>
				<l n="11008" xml:id="chapter-15-l-11008">si ervröute liute unde sal</l>
				<l n="11009" xml:id="chapter-15-l-11009">slîchende neben ir muoter hin.</l>
				<l n="11010" xml:id="chapter-15-l-11010">si zwô si wâren under in</l>
				<l n="11011" xml:id="chapter-15-l-11011">in süezer unmuoze</l>
				<l n="11012" xml:id="chapter-15-l-11012">mit zweier hande gruoze</l>
				<l n="11013" xml:id="chapter-15-l-11013">grüezende unde nîgende,</l>
				<l n="11014" xml:id="chapter-15-l-11014">sprechende unde swîgende.</l>
				<l n="11015" xml:id="chapter-15-l-11015">ir reht was an in beiden</l>
				<l n="11016" xml:id="chapter-15-l-11016">besetzet unde bescheiden.</l>
				<l n="11017" xml:id="chapter-15-l-11017">ir eine gruozte, diu ander neic,</l>
				<l n="11018" xml:id="chapter-15-l-11018">diu muoter sprach, diu tohter sweic.</l>
				<l n="11019" xml:id="chapter-15-l-11019">diz triben die wol gezogen zwô.</l>
				<l n="11020" xml:id="chapter-15-l-11020">diz was ir unmuoze dô.</l>
				<l n="11021" xml:id="chapter-15-l-11021">Nu daz sich Îsôt unde Îsôt,</l>
				<l n="11022" xml:id="chapter-15-l-11022">diu sunne unde ir morgenrôt,</l>
				<l n="11023" xml:id="chapter-15-l-11023">haeten nider gelâzen,</l>
				<l n="11024" xml:id="chapter-15-l-11024">dem künege bî gesâzen,</l>
				<l n="11025" xml:id="chapter-15-l-11025">nu nam der truhsaeze allez war</l>
				<l n="11026" xml:id="chapter-15-l-11026">und vrâgete her unde dar,</l>
				<l n="11027" xml:id="chapter-15-l-11027">wâ der gewaltesaere,</l>
				<l n="11028" xml:id="chapter-15-l-11028">der vrouwen kempfe waere.</l>
				<l n="11029" xml:id="chapter-15-l-11029">des was er unberihtet dâ.</l>
				<l n="11030" xml:id="chapter-15-l-11030">sîne mâge nam er sâ.</l>
				<l n="11031" xml:id="chapter-15-l-11031">der was ein michel her umb in.</l>
				<l n="11032" xml:id="chapter-15-l-11032">vür den künec sô gieng er hin.</l>
				<l n="11033" xml:id="chapter-15-l-11033">dem gerihte antwurte er sich.</l>
				<l n="11034" xml:id="chapter-15-l-11034">'nu hêrre' sprach er 'hie bin ich</l>
				<l n="11035" xml:id="chapter-15-l-11035">und vordere mîn kampfreht.</l>
				<l n="11036" xml:id="chapter-15-l-11036">wâ ist nû der guote kneht,</l>
				<l n="11037" xml:id="chapter-15-l-11037">der mich an mînen êren</l>
				<l n="11038" xml:id="chapter-15-l-11038">hie waenet umbe kêren?</l>
				<l n="11039" xml:id="chapter-15-l-11039">ich hân noch vriunde unde man.</l>
				<l n="11040" xml:id="chapter-15-l-11040">ouch ist mîn reht sô guot hier an:</l>
				<l n="11041" xml:id="chapter-15-l-11041">tuot mir daz lantreht, alse ez sol.</l>
				<l n="11042" xml:id="chapter-15-l-11042">ich geteidinge wol.</l>
				<l n="11043" xml:id="chapter-15-l-11043">gewalt entsitze ich cleine,</l>
				<l n="11044" xml:id="chapter-15-l-11044">ir entuot ez danne al eine.'</l>
				<l n="11045" xml:id="chapter-15-l-11045">'Truhsaeze' sprach diu künigîn</l>
				<l n="11046" xml:id="chapter-15-l-11046">'sol dirre kampf unwendic sîn,</l>
				<l n="11047" xml:id="chapter-15-l-11047">sone weiz ich rehte, waz getuo.</l>
				<l n="11048" xml:id="chapter-15-l-11048">ich bin dar ungewarnet zuo.</l>
				<l n="11049" xml:id="chapter-15-l-11049">und zwâre woltestû 'n noch lân</l>
				<l n="11050" xml:id="chapter-15-l-11050">ûf solhe rede understân,</l>
				<l n="11051" xml:id="chapter-15-l-11051">daz Îsôt dirre maere</l>
				<l n="11052" xml:id="chapter-15-l-11052">ledic und âne waere,</l>
				<l n="11053" xml:id="chapter-15-l-11053">truhsaeze, zwâre ez kaeme dir</l>
				<l n="11054" xml:id="chapter-15-l-11054">ze alse guoten staten als ir.'</l>
				<l n="11055" xml:id="chapter-15-l-11055">'ledic?' sprach der ander dô</l>
				<l n="11056" xml:id="chapter-15-l-11056">'jâ vrouwe, ir taetet ouch alsô,</l>
				<l n="11057" xml:id="chapter-15-l-11057">ir liezet ouch gewunnen spil.</l>
				<l n="11058" xml:id="chapter-15-l-11058">swaz ir geredet, ich waene, ich wil</l>
				<l n="11059" xml:id="chapter-15-l-11059">mit vrumen und mit êren</l>
				<l n="11060" xml:id="chapter-15-l-11060">von disem spile kêren.</l>
				<l n="11061" xml:id="chapter-15-l-11061">ich haete michel arbeit</l>
				<l n="11062" xml:id="chapter-15-l-11062">unsinneclîchen an geleit,</l>
				<l n="11063" xml:id="chapter-15-l-11063">solte ich nû dar vone gân.</l>
				<l n="11064" xml:id="chapter-15-l-11064">vrouwe, ich wil iuwer tohter hân.</l>
				<l n="11065" xml:id="chapter-15-l-11065">daz ist daz ende dar an.</l>
				<l n="11066" xml:id="chapter-15-l-11066">ir wizzet in sô wol, den man,</l>
				<l n="11067" xml:id="chapter-15-l-11067">der den trachen dâ sluoc.</l>
				<l n="11068" xml:id="chapter-15-l-11068">den bringet, sô ist der rede genuoc.'</l>
				<l n="11069" xml:id="chapter-15-l-11069">'Truhsaeze' sprach diu künigîn</l>
				<l n="11070" xml:id="chapter-15-l-11070">'ich hoere wol, ez muoz et sîn.</l>
				<l n="11071" xml:id="chapter-15-l-11071">ich muoz mîn selbe nemen war.'</l>
				<l n="11072" xml:id="chapter-15-l-11072">si wincte Paranîse dar.</l>
				<l n="11073" xml:id="chapter-15-l-11073">'gâ hin' sprach sî 'und brinc den man.'</l>
				<l n="11074" xml:id="chapter-15-l-11074">nu sâhen s' alle ein ander an,</l>
				<l n="11075" xml:id="chapter-15-l-11075">ritter und barûne.</l>
				<l n="11076" xml:id="chapter-15-l-11076">under in wart michel rûne,</l>
				<l n="11077" xml:id="chapter-15-l-11077">vil vrâge und manic maere,</l>
				<l n="11078" xml:id="chapter-15-l-11078">wer der kempfe waere.</l>
				<l n="11079" xml:id="chapter-15-l-11079">nune wiste ez ir dekeiner dâ.</l>
				<l n="11080" xml:id="chapter-15-l-11080">Hie mite kam ouch geslichen sâ</l>
				<l n="11081" xml:id="chapter-15-l-11081">diu stolze Brangaene,</l>
				<l n="11082" xml:id="chapter-15-l-11082">daz schoene volmaene,</l>
				<l n="11083" xml:id="chapter-15-l-11083">und vuorte ze handen</l>
				<l n="11084" xml:id="chapter-15-l-11084">ir geverten Tristanden.</l>
				<l n="11085" xml:id="chapter-15-l-11085">diu stolze und diu wol gesite</l>
				<l n="11086" xml:id="chapter-15-l-11086">si gieng im sitelîche mite,</l>
				<l n="11087" xml:id="chapter-15-l-11087">an lîbe und an gelâze</l>
				<l n="11088" xml:id="chapter-15-l-11088">liutsaelic ûzer mâze,</l>
				<l n="11089" xml:id="chapter-15-l-11089">ir muotes stolz unde vrî.</l>
				<l n="11090" xml:id="chapter-15-l-11090">ouch gieng ir ir geverte bî</l>
				<l n="11091" xml:id="chapter-15-l-11091">in stolzlîcher wîse.</l>
				<l n="11092" xml:id="chapter-15-l-11092">des dinc was ouch ze prîse</l>
				<l n="11093" xml:id="chapter-15-l-11093">und ze wunder ûf geleit</l>
				<l n="11094" xml:id="chapter-15-l-11094">an iegelîcher saelekeit,</l>
				<l n="11095" xml:id="chapter-15-l-11095">diu den ritter schepfen sol.</l>
				<l n="11096" xml:id="chapter-15-l-11096">ez stuont allez an im wol,</l>
				<l n="11097" xml:id="chapter-15-l-11097">daz ze ritters lobe stât.</l>
				<l n="11098" xml:id="chapter-15-l-11098">sîn geschepfede und sîn wât</l>
				<l n="11099" xml:id="chapter-15-l-11099">die gehullen wunneclîche in ein.</l>
				<l n="11100" xml:id="chapter-15-l-11100">si bildeten under in zwein</l>
				<l n="11101" xml:id="chapter-15-l-11101">einen ritterlîchen man.</l>
				<l n="11102" xml:id="chapter-15-l-11102">er truoc cyclâdes cleider an,</l>
				<l n="11103" xml:id="chapter-15-l-11103">diu wâren ûzer mâze rîch,</l>
				<l n="11104" xml:id="chapter-15-l-11104">vremede unde lobelîch.</l>
				<l n="11105" xml:id="chapter-15-l-11105">sine wâren niht von hove geben.</l>
				<l n="11106" xml:id="chapter-15-l-11106">daz golt daz was dar în geweben</l>
				<l n="11107" xml:id="chapter-15-l-11107">niht in der hovemâze.</l>
				<l n="11108" xml:id="chapter-15-l-11108">die sîdenen strâze</l>
				<l n="11109" xml:id="chapter-15-l-11109">die kôs man kûmelîche dâ:</l>
				<l n="11110" xml:id="chapter-15-l-11110">si wâren wâ unde wâ</l>
				<l n="11111" xml:id="chapter-15-l-11111">sô mit dem golde ertrenket</l>
				<l n="11112" xml:id="chapter-15-l-11112">und in daz golt versenket,</l>
				<l n="11113" xml:id="chapter-15-l-11113">daz man daz werc dâ kûme sach.</l>
				<l n="11114" xml:id="chapter-15-l-11114">ein netze daz was ûf daz dach</l>
				<l n="11115" xml:id="chapter-15-l-11115">von cleinen berlîn getragen.</l>
				<l n="11116" xml:id="chapter-15-l-11116">die maschen alse wît geslagen,</l>
				<l n="11117" xml:id="chapter-15-l-11117">als ein hant an der breite hât.</l>
				<l n="11118" xml:id="chapter-15-l-11118">dar durch sô bran der cyclât</l>
				<l n="11119" xml:id="chapter-15-l-11119">rehte alse ein glüejender kol.</l>
				<l n="11120" xml:id="chapter-15-l-11120">er was von timît innen vol,</l>
				<l n="11121" xml:id="chapter-15-l-11121">vil brûner danne ein vîolate,</l>
				<l n="11122" xml:id="chapter-15-l-11122">rehte ebenbrûn der gloien blate.</l>
				<l n="11123" xml:id="chapter-15-l-11123">der selbe pfelle der tet sich</l>
				<l n="11124" xml:id="chapter-15-l-11124">an den valt und an den strich</l>
				<l n="11125" xml:id="chapter-15-l-11125">alse nâhe und alse wol,</l>
				<l n="11126" xml:id="chapter-15-l-11126">als ein pfelle beste sol.</l>
				<l n="11127" xml:id="chapter-15-l-11127">er stuont dem lobelîchen man</l>
				<l n="11128" xml:id="chapter-15-l-11128">wol unde lobelîchen an</l>
				<l n="11129" xml:id="chapter-15-l-11129">und alle wîs nâch sîner ger.</l>
				<l n="11130" xml:id="chapter-15-l-11130">_f sînem houbete truoc er</l>
				<l n="11131" xml:id="chapter-15-l-11131">von spaehem werke spaehen schîn,</l>
				<l n="11132" xml:id="chapter-15-l-11132">ein wunneclîch schapelekîn,</l>
				<l n="11133" xml:id="chapter-15-l-11133">daz rehte alsam ein kerze bran.</l>
				<l n="11134" xml:id="chapter-15-l-11134">dâ lûhten alse sterne van</l>
				<l n="11135" xml:id="chapter-15-l-11135">topâzen und sardîne,</l>
				<l n="11136" xml:id="chapter-15-l-11136">crisolîten und rubîne.</l>
				<l n="11137" xml:id="chapter-15-l-11137">ez was lieht unde clâr,</l>
				<l n="11138" xml:id="chapter-15-l-11138">ez haete im houbet unde hâr</l>
				<l n="11139" xml:id="chapter-15-l-11139">clârlîchen umbevangen.</l>
				<l n="11140" xml:id="chapter-15-l-11140">sus kam er în gegangen</l>
				<l n="11141" xml:id="chapter-15-l-11141">rîch unde hôhe gemuot.</l>
				<l n="11142" xml:id="chapter-15-l-11142">sîn gebâr was hêrlîch unde guot.</l>
				<l n="11143" xml:id="chapter-15-l-11143">al sîn geverte daz was rîch.</l>
				<l n="11144" xml:id="chapter-15-l-11144">er was selbe rîlîch</l>
				<l n="11145" xml:id="chapter-15-l-11145">an allen sînen sachen.</l>
				<l n="11146" xml:id="chapter-15-l-11146">si begunden ime rûm machen,</l>
				<l n="11147" xml:id="chapter-15-l-11147">dâ er zem palas în gie.</l>
				<l n="11148" xml:id="chapter-15-l-11148">hie mite sô wurden sîn ouch die</l>
				<l n="11149" xml:id="chapter-15-l-11149">von Curnewâle gewar.</l>
				<l n="11150" xml:id="chapter-15-l-11150">si sprungen vrôlîche dar,</l>
				<l n="11151" xml:id="chapter-15-l-11151">si gruozten unde enpfiengen,</l>
				<l n="11152" xml:id="chapter-15-l-11152">dâ sî bihanden giengen,</l>
				<l n="11153" xml:id="chapter-15-l-11153">Brangaenen und Tristanden.</l>
				<l n="11154" xml:id="chapter-15-l-11154">si nâmen sî ze handen</l>
				<l n="11155" xml:id="chapter-15-l-11155">die geverten beide, sî und in,</l>
				<l n="11156" xml:id="chapter-15-l-11156">und condewierten s' under in</l>
				<l n="11157" xml:id="chapter-15-l-11157">schône unde hêrlîche</l>
				<l n="11158" xml:id="chapter-15-l-11158">hin vür daz künicrîche.</l>
				<l n="11159" xml:id="chapter-15-l-11159">Künec, ietweder künigîn</l>
				<l n="11160" xml:id="chapter-15-l-11160">si tâten ime ir tugende schîn:</l>
				<l n="11161" xml:id="chapter-15-l-11161">si stuonden ûf und gruozten in.</l>
				<l n="11162" xml:id="chapter-15-l-11162">Tristan der neic in allen drîn.</l>
				<l n="11163" xml:id="chapter-15-l-11163">dâ nâch gruozten si drîe</l>
				<l n="11164" xml:id="chapter-15-l-11164">Tristandes cumpanîe</l>
				<l n="11165" xml:id="chapter-15-l-11165">hêrlîche und alsô wol,</l>
				<l n="11166" xml:id="chapter-15-l-11166">als man von rehte hêrren sol.</l>
				<l n="11167" xml:id="chapter-15-l-11167">Hie mite kam al diu ritterschaft</l>
				<l n="11168" xml:id="chapter-15-l-11168">zuo gedrungen herhaft</l>
				<l n="11169" xml:id="chapter-15-l-11169">und gruozten die geste,</l>
				<l n="11170" xml:id="chapter-15-l-11170">der geverte ir keiner weste.</l>
				<l n="11171" xml:id="chapter-15-l-11171">jene bekanden aber iesâ</l>
				<l n="11172" xml:id="chapter-15-l-11172">ir vetere unde ir mâge dâ,</l>
				<l n="11173" xml:id="chapter-15-l-11173">die von Curnewâle z' Îlant</l>
				<l n="11174" xml:id="chapter-15-l-11174">ze zinse wâren gesant.</l>
				<l n="11175" xml:id="chapter-15-l-11175">dâ lief vor vröuden manic man</l>
				<l n="11176" xml:id="chapter-15-l-11176">veter unde mâge weinende an.</l>
				<l n="11177" xml:id="chapter-15-l-11177">vröude unde clage der was dâ vil,</l>
				<l n="11178" xml:id="chapter-15-l-11178">der ich niht sunder rechen wil.</l>
				<l n="11179" xml:id="chapter-15-l-11179">der künec dô Tristanden nam</l>
				<l n="11180" xml:id="chapter-15-l-11180">selb andern, alse er dar kam,</l>
				<l n="11181" xml:id="chapter-15-l-11181">in und Brangaenen die mein ich,</l>
				<l n="11182" xml:id="chapter-15-l-11182">unde sazte sî ze sich</l>
				<l n="11183" xml:id="chapter-15-l-11183">und vuogete aber under in daz,</l>
				<l n="11184" xml:id="chapter-15-l-11184">daz Tristan innerthalben saz.</l>
				<l n="11185" xml:id="chapter-15-l-11185">sô sâzen anderthalben sîn</l>
				<l n="11186" xml:id="chapter-15-l-11186">die saeligen zwô künigîn.</l>
				<l n="11187" xml:id="chapter-15-l-11187">ritter und barûne,</l>
				<l n="11188" xml:id="chapter-15-l-11188">Tristandes cumpanjûne,</l>
				<l n="11189" xml:id="chapter-15-l-11189">die sâzen ûf den esterîch.</l>
				<l n="11190" xml:id="chapter-15-l-11190">und aber alsô, daz iegelîch</l>
				<l n="11191" xml:id="chapter-15-l-11191">dem gerihte under ougen sach,</l>
				<l n="11192" xml:id="chapter-15-l-11192">und sâhen, swaz sô dâ geschach.</l>
				<l n="11193" xml:id="chapter-15-l-11193">Hie mite huop von Tristande</l>
				<l n="11194" xml:id="chapter-15-l-11194">daz gesinde von dem lande</l>
				<l n="11195" xml:id="chapter-15-l-11195">manec gerûne und manic zale.</l>
				<l n="11196" xml:id="chapter-15-l-11196">ich weiz ez wol, daz in dem sale</l>
				<l n="11197" xml:id="chapter-15-l-11197">ûz maneges mannes munde</l>
				<l n="11198" xml:id="chapter-15-l-11198">lobebrunnen vil begunde</l>
				<l n="11199" xml:id="chapter-15-l-11199">ûf wallen unde enspringen</l>
				<l n="11200" xml:id="chapter-15-l-11200">von allen sînen dingen.</l>
				<l n="11201" xml:id="chapter-15-l-11201">si sageten ime lob unde prîs</l>
				<l n="11202" xml:id="chapter-15-l-11202">maneger hande und manege wîs.</l>
				<l n="11203" xml:id="chapter-15-l-11203">ir genuoge sprâchen daz:</l>
				<l n="11204" xml:id="chapter-15-l-11204">'wâ geschuof ie got figiure baz</l>
				<l n="11205" xml:id="chapter-15-l-11205">ze ritterlîchem rehte?</l>
				<l n="11206" xml:id="chapter-15-l-11206">hî, wie ist er ze vehte</l>
				<l n="11207" xml:id="chapter-15-l-11207">und ze kampfwîse</l>
				<l n="11208" xml:id="chapter-15-l-11208">gestellet sô ze prîse!</l>
				<l n="11209" xml:id="chapter-15-l-11209">wie sint diu cleider, diu er treit,</l>
				<l n="11210" xml:id="chapter-15-l-11210">sô rîlîchen ûf geleit!</l>
				<l n="11211" xml:id="chapter-15-l-11211">ezn gesach nie man in Îlant</l>
				<l n="11212" xml:id="chapter-15-l-11212">sus rehte keiserlîch gewant.</l>
				<l n="11213" xml:id="chapter-15-l-11213">sîn massenîe diust gecleit</l>
				<l n="11214" xml:id="chapter-15-l-11214">mit küniclîcher rîcheit.</l>
				<l n="11215" xml:id="chapter-15-l-11215">und waerlîche, swer er sî</l>
				<l n="11216" xml:id="chapter-15-l-11216">erst muotes unde guotes vrî.'</l>
				<l n="11217" xml:id="chapter-15-l-11217">alsolher rede was dâ genuoc.</l>
				<l n="11218" xml:id="chapter-15-l-11218">der truhsaeze der truoc</l>
				<l n="11219" xml:id="chapter-15-l-11219">den ezzich in den ougen.</l>
				<l n="11220" xml:id="chapter-15-l-11220">diu rede ist âne lougen.</l>
				<l n="11221" xml:id="chapter-15-l-11221">Nu hiez man ruofen in den sal</l>
				<l n="11222" xml:id="chapter-15-l-11222">eine stille über al.</l>
				<l n="11223" xml:id="chapter-15-l-11223">diz was getân. nu daz geschach,</l>
				<l n="11224" xml:id="chapter-15-l-11224">daz nieman wort noch halbez sprach,</l>
				<l n="11225" xml:id="chapter-15-l-11225">der künic sprach: 'truhsaeze, sprich,</l>
				<l n="11226" xml:id="chapter-15-l-11226">wes vermizzest dû dich?'</l>
				<l n="11227" xml:id="chapter-15-l-11227">'hêrre, ich sluoc den serpant.'</l>
				<l n="11228" xml:id="chapter-15-l-11228">der gast stuont ûf und sprach zehant:</l>
				<l n="11229" xml:id="chapter-15-l-11229">'hêrre, ir entâtet.' 'hêrre, ich tete,</l>
				<l n="11230" xml:id="chapter-15-l-11230">ich bewaere ez wol an dirre stete.'</l>
				<l n="11231" xml:id="chapter-15-l-11231">'mit waz bewaerde?' sprach Tristan.</l>
				<l n="11232" xml:id="chapter-15-l-11232">'diz houbet, seht, daz brâhte ich dan.'</l>
				<l n="11233" xml:id="chapter-15-l-11233">'hêrre künec' sprach Tristan dô</l>
				<l n="11234" xml:id="chapter-15-l-11234">'sît er des houbetes sô</l>
				<l n="11235" xml:id="chapter-15-l-11235">ze bewaerde wil jehen,</l>
				<l n="11236" xml:id="chapter-15-l-11236">sô heizet in daz houbet sehen.</l>
				<l n="11237" xml:id="chapter-15-l-11237">vindet man die zungen dâ,</l>
				<l n="11238" xml:id="chapter-15-l-11238">ich entwîche mînes rehtes sâ</l>
				<l n="11239" xml:id="chapter-15-l-11239">und wil von mîme criege gân.'</l>
				<l n="11240" xml:id="chapter-15-l-11240">sus wart daz houbet ûf getân</l>
				<l n="11241" xml:id="chapter-15-l-11241">und niht dar inne vunden.</l>
				<l n="11242" xml:id="chapter-15-l-11242">Tristan hiez an den stunden</l>
				<l n="11243" xml:id="chapter-15-l-11243">die zungen bringen: diu kam dar.</l>
				<l n="11244" xml:id="chapter-15-l-11244">'ir hêrren' sprach er 'nemet war</l>
				<l n="11245" xml:id="chapter-15-l-11245">und seht, ob sî des trachen sî.'</l>
				<l n="11246" xml:id="chapter-15-l-11246">nu stuonden si 's im alle bî</l>
				<l n="11247" xml:id="chapter-15-l-11247">und jahen 's al gemeine</l>
				<l n="11248" xml:id="chapter-15-l-11248">wan der truhsaeze al eine,</l>
				<l n="11249" xml:id="chapter-15-l-11249">der wolte ez widerreden ie.</l>
				<l n="11250" xml:id="chapter-15-l-11250">nune wiste er aber rehte wie.</l>
				<l n="11251" xml:id="chapter-15-l-11251">der veige der begunde</l>
				<l n="11252" xml:id="chapter-15-l-11252">mit zungen und mit munde,</l>
				<l n="11253" xml:id="chapter-15-l-11253">mit rede und mit gedanken</l>
				<l n="11254" xml:id="chapter-15-l-11254">schranken unde wanken.</l>
				<l n="11255" xml:id="chapter-15-l-11255">ern kunde sprechen noch gelân,</l>
				<l n="11256" xml:id="chapter-15-l-11256">ern wiste, waz gebaerde hân.</l>
				<l n="11257" xml:id="chapter-15-l-11257">'ir hêrren alle' sprach Tristan</l>
				<l n="11258" xml:id="chapter-15-l-11258">'hie merket alle wunder an,</l>
				<l n="11259" xml:id="chapter-15-l-11259">wie sich diz hie zuo habe getragen.</l>
				<l n="11260" xml:id="chapter-15-l-11260">dô ich den trachen haete erslagen</l>
				<l n="11261" xml:id="chapter-15-l-11261">und ime mit lîhter arbeit</l>
				<l n="11262" xml:id="chapter-15-l-11262">ûz sînem tôten rachen sneit</l>
				<l n="11263" xml:id="chapter-15-l-11263">dise zungen und si dannen truoc,</l>
				<l n="11264" xml:id="chapter-15-l-11264">daz er in sider ze tôde sluoc.'</l>
				<l n="11265" xml:id="chapter-15-l-11265">die hêrren sprâchen alle:</l>
				<l n="11266" xml:id="chapter-15-l-11266">'an disem lantschalle</l>
				<l n="11267" xml:id="chapter-15-l-11267">ist lützel êren bejaget.</l>
				<l n="11268" xml:id="chapter-15-l-11268">swaz ieman sprichet oder gesaget,</l>
				<l n="11269" xml:id="chapter-15-l-11269">unser iegelîch der weiz daz wol,</l>
				<l n="11270" xml:id="chapter-15-l-11270">ob man ze rehte reden sol,</l>
				<l n="11271" xml:id="chapter-15-l-11271">der aller êrest dar kam</l>
				<l n="11272" xml:id="chapter-15-l-11272">und die zungen dâ nam,</l>
				<l n="11273" xml:id="chapter-15-l-11273">der sluoc ouch den serpant.'</l>
				<l n="11274" xml:id="chapter-15-l-11274">des wart gevolget zehant.</l>
				<l n="11275" xml:id="chapter-15-l-11275">Nu daz dem valschen gebrast</l>
				<l n="11276" xml:id="chapter-15-l-11276">unde der valschelôse gast</l>
				<l n="11277" xml:id="chapter-15-l-11277">des hoves volge gewan,</l>
				<l n="11278" xml:id="chapter-15-l-11278">'hêr künec' sprach aber Tristan</l>
				<l n="11279" xml:id="chapter-15-l-11279">'nu sît der triuwen gemant:</l>
				<l n="11280" xml:id="chapter-15-l-11280">iuwer tohter stât in mîner hant.'</l>
				<l n="11281" xml:id="chapter-15-l-11281">der künec sprach: 'hêrre, des gihe ich,</l>
				<l n="11282" xml:id="chapter-15-l-11282">als ir gelobetet wider mich.'</l>
				<l n="11283" xml:id="chapter-15-l-11283">'nein hêrre' sprach der valsche dô</l>
				<l n="11284" xml:id="chapter-15-l-11284">'durch got ensprechet niht alsô.</l>
				<l n="11285" xml:id="chapter-15-l-11285">swie 'z hier umbe ergangen sî,</l>
				<l n="11286" xml:id="chapter-15-l-11286">dâ ist zewâre untriuwe bî</l>
				<l n="11287" xml:id="chapter-15-l-11287">und ist mit valsche hie zuo komen.</l>
				<l n="11288" xml:id="chapter-15-l-11288">ê aber mir werde benomen</l>
				<l n="11289" xml:id="chapter-15-l-11289">mîn êre mit unrehte,</l>
				<l n="11290" xml:id="chapter-15-l-11290">si muoz mir ê mit vehte</l>
				<l n="11291" xml:id="chapter-15-l-11291">und mit kampfe hin gân.</l>
				<l n="11292" xml:id="chapter-15-l-11292">hêrre, ich wil den kampf bestân.'</l>
				<l n="11293" xml:id="chapter-15-l-11293">'truhsaeze' sprach diu wîse Îsôt</l>
				<l n="11294" xml:id="chapter-15-l-11294">'du teidingest âne nôt.</l>
				<l n="11295" xml:id="chapter-15-l-11295">mit wem wiltû kampfrehten?</l>
				<l n="11296" xml:id="chapter-15-l-11296">dirre hêrre wil niht vehten.</l>
				<l n="11297" xml:id="chapter-15-l-11297">er hât doch an Îsolde</l>
				<l n="11298" xml:id="chapter-15-l-11298">behabet, daz er wolde.</l>
				<l n="11299" xml:id="chapter-15-l-11299">er waere tumber danne ein kint</l>
				<l n="11300" xml:id="chapter-15-l-11300">und vaehte er mit dir umbe den wint.'</l>
				<l n="11301" xml:id="chapter-15-l-11301">'war umbe, vrouwe?' sprach Tristan</l>
				<l n="11302" xml:id="chapter-15-l-11302">'ê danne er jehe, daz wir 'n hier an</l>
				<l n="11303" xml:id="chapter-15-l-11303">gewalten unde unrehten,</l>
				<l n="11304" xml:id="chapter-15-l-11304">ich wil ê mit im vehten.</l>
				<l n="11305" xml:id="chapter-15-l-11305">hêrre unde vrouwe, sprechet dar,</l>
				<l n="11306" xml:id="chapter-15-l-11306">gebietet ime daz, daz er var</l>
				<l n="11307" xml:id="chapter-15-l-11307">wol balde wâfenen sich.</l>
				<l n="11308" xml:id="chapter-15-l-11308">bereite sich, als tuon ich mich.'</l>
				<l n="11309" xml:id="chapter-15-l-11309">Alse der truhsaeze sach,</l>
				<l n="11310" xml:id="chapter-15-l-11310">daz sich diu rede ze kampfe brach,</l>
				<l n="11311" xml:id="chapter-15-l-11311">sîne mâge und sîne man</l>
				<l n="11312" xml:id="chapter-15-l-11312">die nam er alle und gie dan</l>
				<l n="11313" xml:id="chapter-15-l-11313">an eine sprâche sunder</l>
				<l n="11314" xml:id="chapter-15-l-11314">und suohte rât hier under.</l>
				<l n="11315" xml:id="chapter-15-l-11315">nu dûhte sî daz maere</l>
				<l n="11316" xml:id="chapter-15-l-11316">sô rehte lasterbaere,</l>
				<l n="11317" xml:id="chapter-15-l-11317">daz er dâ lützel râtes vant.</l>
				<l n="11318" xml:id="chapter-15-l-11318">ir iegelîcher sprach zehant:</l>
				<l n="11319" xml:id="chapter-15-l-11319">'truhsaeze, dîniu tagedinc</l>
				<l n="11320" xml:id="chapter-15-l-11320">diu haeten boesen ursprinc,</l>
				<l n="11321" xml:id="chapter-15-l-11321">ze boesem ende sint s' ouch komen.</l>
				<l n="11322" xml:id="chapter-15-l-11322">waz hâstû dich an genomen?</l>
				<l n="11323" xml:id="chapter-15-l-11323">wiltû dich mit unrehte</l>
				<l n="11324" xml:id="chapter-15-l-11324">bieten ze vehte,</l>
				<l n="11325" xml:id="chapter-15-l-11325">daz gât dir waetlîch an daz leben.</l>
				<l n="11326" xml:id="chapter-15-l-11326">waz râtes müge wir dir gegeben?</l>
				<l n="11327" xml:id="chapter-15-l-11327">hiene gehoeret rât noch êre zuo.</l>
				<l n="11328" xml:id="chapter-15-l-11328">verliusest dû daz leben nuo</l>
				<l n="11329" xml:id="chapter-15-l-11329">ze gâr verlorner êre,</l>
				<l n="11330" xml:id="chapter-15-l-11330">so ist aber des schaden noch mêre.</l>
				<l n="11331" xml:id="chapter-15-l-11331">und dunket alle und sehen daz wol,</l>
				<l n="11332" xml:id="chapter-15-l-11332">der wider dich dâ vehten sol,</l>
				<l n="11333" xml:id="chapter-15-l-11333">derst ein geherzet man zer nôt.</l>
				<l n="11334" xml:id="chapter-15-l-11334">bestâstu 'n, zwâre ez ist dîn tôt.</l>
				<l n="11335" xml:id="chapter-15-l-11335">sît dich des vâlandes rât</l>
				<l n="11336" xml:id="chapter-15-l-11336">verrâten an den êren hât,</l>
				<l n="11337" xml:id="chapter-15-l-11337">sô behabe dînen lîp doch.</l>
				<l n="11338" xml:id="chapter-15-l-11338">versuoche unde besich noch,</l>
				<l n="11339" xml:id="chapter-15-l-11339">ob diz laster und die lüge</l>
				<l n="11340" xml:id="chapter-15-l-11340">ieman hin gelegen müge</l>
				<l n="11341" xml:id="chapter-15-l-11341">mit keiner slahte maere.'</l>
				<l n="11342" xml:id="chapter-15-l-11342">dô sprach der lügenaere:</l>
				<l n="11343" xml:id="chapter-15-l-11343">'wie welt ir, daz ich daz getuo?'</l>
				<l n="11344" xml:id="chapter-15-l-11344">'dâ râte wir dir kurze zuo.</l>
				<l n="11345" xml:id="chapter-15-l-11345">gâ wider în unde gich,</l>
				<l n="11346" xml:id="chapter-15-l-11346">dîne vriunt die heizen dich</l>
				<l n="11347" xml:id="chapter-15-l-11347">dise vorderunge varen lân.</l>
				<l n="11348" xml:id="chapter-15-l-11348">nu wellestû dâ von gân.'</l>
				<l n="11349" xml:id="chapter-15-l-11349">der truhsaeze tete alsô.</l>
				<l n="11350" xml:id="chapter-15-l-11350">er gie wider în und seite dô,</l>
				<l n="11351" xml:id="chapter-15-l-11351">sîne mâge und sîne man</l>
				<l n="11352" xml:id="chapter-15-l-11352">die haeten in genomen dâ van,</l>
				<l n="11353" xml:id="chapter-15-l-11353">nu wolte er ouch dâ von sîn.</l>
				<l n="11354" xml:id="chapter-15-l-11354">'truhsaeze' sprach diu künigîn</l>
				<l n="11355" xml:id="chapter-15-l-11355">'dazn wânde ich niemer geleben,</l>
				<l n="11356" xml:id="chapter-15-l-11356">daz du iemer soltest ûf gegeben</l>
				<l n="11357" xml:id="chapter-15-l-11357">alse gar gewunnen spil.'</l>
				<l n="11358" xml:id="chapter-15-l-11358">alsolhes spottes wart dâ vil</l>
				<l n="11359" xml:id="chapter-15-l-11359">getriben über den palas.</l>
				<l n="11360" xml:id="chapter-15-l-11360">der arme truhsaeze was</l>
				<l n="11361" xml:id="chapter-15-l-11361">ir gîge unde ir rotte.</l>
				<l n="11362" xml:id="chapter-15-l-11362">si triben in mit spotte</l>
				<l n="11363" xml:id="chapter-15-l-11363">umbe und umbe als einen bal.</l>
				<l n="11364" xml:id="chapter-15-l-11364">dâ wart von spotte michel schal.</l>
				<l n="11365" xml:id="chapter-15-l-11365">sus nam der valsch ein ende</l>
				<l n="11366" xml:id="chapter-15-l-11366">mit offenlîcher schende.</l>
			</div>
			<div n="16" xml:id="chapter-16" type="chapter" data-level="1">
				<head xml:lang="deu-Latn">Der Minnetrank</head>
				<l n="11367" xml:id="chapter-16-l-11367">Dô disiu rede g' endet was,</l>
				<l n="11368" xml:id="chapter-16-l-11368">der künec seite in den palas</l>
				<l n="11369" xml:id="chapter-16-l-11369">sînes landes cumpanjûnen,</l>
				<l n="11370" xml:id="chapter-16-l-11370">rittern und barûnen,</l>
				<l n="11371" xml:id="chapter-16-l-11371">daz diz Tristan waere,</l>
				<l n="11372" xml:id="chapter-16-l-11372">und kündete in diz maere,</l>
				<l n="11373" xml:id="chapter-16-l-11373">als er ez haete vernomen,</l>
				<l n="11374" xml:id="chapter-16-l-11374">war umbe er z' Îlant waere komen</l>
				<l n="11375" xml:id="chapter-16-l-11375">und wie er gelobet haete,</l>
				<l n="11376" xml:id="chapter-16-l-11376">er solte ez ime dâ staete</l>
				<l n="11377" xml:id="chapter-16-l-11377">mit Markes vürsten machen</l>
				<l n="11378" xml:id="chapter-16-l-11378">mit allen den sachen,</l>
				<l n="11379" xml:id="chapter-16-l-11379">als er im vor benande.</l>
				<l n="11380" xml:id="chapter-16-l-11380">daz gesinde von Îlande</l>
				<l n="11381" xml:id="chapter-16-l-11381">waz dirre maere sêre vrô.</l>
				<l n="11382" xml:id="chapter-16-l-11382">die lanthêrren sprâchen dô,</l>
				<l n="11383" xml:id="chapter-16-l-11383">daz diu suone waere</l>
				<l n="11384" xml:id="chapter-16-l-11384">gevellic unde gebaere,</l>
				<l n="11385" xml:id="chapter-16-l-11385">wan langez hazzen under in</l>
				<l n="11386" xml:id="chapter-16-l-11386">tribe ie die zît mit schaden hin.</l>
				<l n="11387" xml:id="chapter-16-l-11387">der künec gebôt unde bat,</l>
				<l n="11388" xml:id="chapter-16-l-11388">daz in Tristan an der stat</l>
				<l n="11389" xml:id="chapter-16-l-11389">der rede gewis taete,</l>
				<l n="11390" xml:id="chapter-16-l-11390">als er 'm gelobet haete.</l>
				<l n="11391" xml:id="chapter-16-l-11391">er tete ouch alsô: Tristan</l>
				<l n="11392" xml:id="chapter-16-l-11392">und alle sînes hêrren man</l>
				<l n="11393" xml:id="chapter-16-l-11393">die swuoren zuo dem mâle</l>
				<l n="11394" xml:id="chapter-16-l-11394">daz lant ze Curnewâle</l>
				<l n="11395" xml:id="chapter-16-l-11395">ze morgengâbe Îsolde,</l>
				<l n="11396" xml:id="chapter-16-l-11396">und daz si wesen solde</l>
				<l n="11397" xml:id="chapter-16-l-11397">vrouwe über allez Engelant.</l>
				<l n="11398" xml:id="chapter-16-l-11398">Hie mite bevalch Gurmûn zehant</l>
				<l n="11399" xml:id="chapter-16-l-11399">Îsolde hant von hande</l>
				<l n="11400" xml:id="chapter-16-l-11400">ir vînde Tristande.</l>
				<l n="11401" xml:id="chapter-16-l-11401">ir vînde spriche ich umbe daz:</l>
				<l n="11402" xml:id="chapter-16-l-11402">si was im dannoch gehaz.</l>
				<l n="11403" xml:id="chapter-16-l-11403">Tristan der nam s' an sîne hant.</l>
				<l n="11404" xml:id="chapter-16-l-11404">'künec' sprach er 'hêrre von Îlant,</l>
				<l n="11405" xml:id="chapter-16-l-11405">wir biten iuch, mîn vrouwe und ich,</l>
				<l n="11406" xml:id="chapter-16-l-11406">daz ir durch sî und ouch durch mich,</l>
				<l n="11407" xml:id="chapter-16-l-11407">ez sîn ritter oder kint,</l>
				<l n="11408" xml:id="chapter-16-l-11408">die her ze zinse geben sint</l>
				<l n="11409" xml:id="chapter-16-l-11409">von Curnwal und von Engelant,</l>
				<l n="11410" xml:id="chapter-16-l-11410">die suln in mîner vrouwen hant</l>
				<l n="11411" xml:id="chapter-16-l-11411">billîchen und von rehte sîn,</l>
				<l n="11412" xml:id="chapter-16-l-11412">wan si ist der lande künigîn,</l>
				<l n="11413" xml:id="chapter-16-l-11413">daz ir ir die lâzet vrî.'</l>
				<l n="11414" xml:id="chapter-16-l-11414">'vil gerne' sprach der künec 'daz sî.</l>
				<l n="11415" xml:id="chapter-16-l-11415">eist wol mit mînen minnen,</l>
				<l n="11416" xml:id="chapter-16-l-11416">varnt s' alle mit iu hinnen.'</l>
				<l n="11417" xml:id="chapter-16-l-11417">der maere wart manc herze vrô.</l>
				<l n="11418" xml:id="chapter-16-l-11418">Tristan der hiez gewinnen dô</l>
				<l n="11419" xml:id="chapter-16-l-11419">einen kiel ze sînem kiele</l>
				<l n="11420" xml:id="chapter-16-l-11420">und daz ouch der geviele</l>
				<l n="11421" xml:id="chapter-16-l-11421">im selben unde Îsolde</l>
				<l n="11422" xml:id="chapter-16-l-11422">und dâ zuo, swem er wolde.</l>
				<l n="11423" xml:id="chapter-16-l-11423">und alse ouch der bereit wart,</l>
				<l n="11424" xml:id="chapter-16-l-11424">Tristan bereite sich zer vart.</l>
				<l n="11425" xml:id="chapter-16-l-11425">in allen den enden,</l>
				<l n="11426" xml:id="chapter-16-l-11426">dâ man die ellenden</l>
				<l n="11427" xml:id="chapter-16-l-11427">ze hove und in dem lande vant,</l>
				<l n="11428" xml:id="chapter-16-l-11428">die besande man zehant.</l>
				<l n="11429" xml:id="chapter-16-l-11429">Die wîle und sich ouch Tristan</l>
				<l n="11430" xml:id="chapter-16-l-11430">mit sînen lantgesellen dan</l>
				<l n="11431" xml:id="chapter-16-l-11431">bereite unde berihtete,</l>
				<l n="11432" xml:id="chapter-16-l-11432">die wîle sô betihtete</l>
				<l n="11433" xml:id="chapter-16-l-11433">Îsôt diu wîse künigîn</l>
				<l n="11434" xml:id="chapter-16-l-11434">in ein glasevezzelîn</l>
				<l n="11435" xml:id="chapter-16-l-11435">einen tranc von minnen,</l>
				<l n="11436" xml:id="chapter-16-l-11436">mit alsô cleinen sinnen</l>
				<l n="11437" xml:id="chapter-16-l-11437">ûf geleit und vor bedâht,</l>
				<l n="11438" xml:id="chapter-16-l-11438">mit solher crefte vollebrâht:</l>
				<l n="11439" xml:id="chapter-16-l-11439">mit sweme sîn ieman getranc,</l>
				<l n="11440" xml:id="chapter-16-l-11440">den muose er âne sînen danc</l>
				<l n="11441" xml:id="chapter-16-l-11441">vor allen dingen meinen</l>
				<l n="11442" xml:id="chapter-16-l-11442">und er dâ wider in einen.</l>
				<l n="11443" xml:id="chapter-16-l-11443">in was ein tôt unde ein leben,</l>
				<l n="11444" xml:id="chapter-16-l-11444">ein triure, ein vröude samet gegeben.</l>
				<l n="11445" xml:id="chapter-16-l-11445">den tranc den nam diu wîse,</l>
				<l n="11446" xml:id="chapter-16-l-11446">si sprach Brangaenen lîse.</l>
				<l n="11447" xml:id="chapter-16-l-11447">'Brangaene' sprach si 'niftel mîn,</l>
				<l n="11448" xml:id="chapter-16-l-11448">lâ dir die rede niht swaere sîn,</l>
				<l n="11449" xml:id="chapter-16-l-11449">du solt mit mîner tohter hin.</l>
				<l n="11450" xml:id="chapter-16-l-11450">dâ nâch sô stelle dînen sin.</l>
				<l n="11451" xml:id="chapter-16-l-11451">swaz ich dir sage, daz vernim.</l>
				<l n="11452" xml:id="chapter-16-l-11452">diz glas mit disem tranke nim,</l>
				<l n="11453" xml:id="chapter-16-l-11453">daz habe in dîner huote</l>
				<l n="11454" xml:id="chapter-16-l-11454">hüete es vor allem guote.</l>
				<l n="11455" xml:id="chapter-16-l-11455">sich, daz es ûf der erde</l>
				<l n="11456" xml:id="chapter-16-l-11456">ieman innen werde.</l>
				<l n="11457" xml:id="chapter-16-l-11457">bewar mit allem vlîze</l>
				<l n="11458" xml:id="chapter-16-l-11458">daz es ieman enbîze.</l>
				<l n="11459" xml:id="chapter-16-l-11459">vlîze dich wol starke:</l>
				<l n="11460" xml:id="chapter-16-l-11460">swenne Îsôt unde Marke</l>
				<l n="11461" xml:id="chapter-16-l-11461">in ein der minne komen sîn,</l>
				<l n="11462" xml:id="chapter-16-l-11462">sô schenke in disen tranc vür wîn</l>
				<l n="11463" xml:id="chapter-16-l-11463">und lâ si 'n trinken ûz in ein.</l>
				<l n="11464" xml:id="chapter-16-l-11464">bewar daz, daz sîn mit in zwein</l>
				<l n="11465" xml:id="chapter-16-l-11465">ieman enbîze. daz ist sin.</l>
				<l n="11466" xml:id="chapter-16-l-11466">noch selbe entrink es niht mit in.</l>
				<l n="11467" xml:id="chapter-16-l-11467">der tranc der ist von minnen.</l>
				<l n="11468" xml:id="chapter-16-l-11468">daz habe in dînen sinnen.</l>
				<l n="11469" xml:id="chapter-16-l-11469">ich bevilhe dir Îsôte</l>
				<l n="11470" xml:id="chapter-16-l-11470">vil tiure und vil genôte.</l>
				<l n="11471" xml:id="chapter-16-l-11471">an ir sô lît mîn beste leben.</l>
				<l n="11472" xml:id="chapter-16-l-11472">ich unde sî sîn dir ergeben</l>
				<l n="11473" xml:id="chapter-16-l-11473">ûf alle dîne saelekeit.</l>
				<l n="11474" xml:id="chapter-16-l-11474">hie mite sî dir genuoc geseit.'</l>
				<l n="11475" xml:id="chapter-16-l-11475">'trût vrouwe' sprach Brangaene dô</l>
				<l n="11476" xml:id="chapter-16-l-11476">'ist iuwer beider wille alsô,</l>
				<l n="11477" xml:id="chapter-16-l-11477">sô sol ich gerne mit ir varn,</l>
				<l n="11478" xml:id="chapter-16-l-11478">ir êre und al ir dinc bewarn,</l>
				<l n="11479" xml:id="chapter-16-l-11479">sô ich iemer beste kan.'</l>
				<l n="11480" xml:id="chapter-16-l-11480">Urloup nam dô Tristan</l>
				<l n="11481" xml:id="chapter-16-l-11481">und al sîn liut hie unde dort.</l>
				<l n="11482" xml:id="chapter-16-l-11482">si schieden ze Weisefort</l>
				<l n="11483" xml:id="chapter-16-l-11483">mit michelen vröuden abe.</l>
				<l n="11484" xml:id="chapter-16-l-11484">nu volgete ime unz in die habe</l>
				<l n="11485" xml:id="chapter-16-l-11485">durch Îsôte minne</l>
				<l n="11486" xml:id="chapter-16-l-11486">künec unde küniginne</l>
				<l n="11487" xml:id="chapter-16-l-11487">und al ir massenîe.</l>
				<l n="11488" xml:id="chapter-16-l-11488">sîn unverwânde amîe,</l>
				<l n="11489" xml:id="chapter-16-l-11489">sîn unverwantiu herzenôt,</l>
				<l n="11490" xml:id="chapter-16-l-11490">diu liehte wunneclîche Îsôt</l>
				<l n="11491" xml:id="chapter-16-l-11491">diu was im z' allen zîten</l>
				<l n="11492" xml:id="chapter-16-l-11492">weinende an der sîten.</l>
				<l n="11493" xml:id="chapter-16-l-11493">ir vater, ir muoter beide</l>
				<l n="11494" xml:id="chapter-16-l-11494">vertriben mit manegem leide</l>
				<l n="11495" xml:id="chapter-16-l-11495">die selben kurzen stunde.</l>
				<l n="11496" xml:id="chapter-16-l-11496">manec ouge dâ begunde</l>
				<l n="11497" xml:id="chapter-16-l-11497">riezen unde werden rôt.</l>
				<l n="11498" xml:id="chapter-16-l-11498">Îsôt was maneges herzen nôt.</l>
				<l n="11499" xml:id="chapter-16-l-11499">si bar vil manegem herzen</l>
				<l n="11500" xml:id="chapter-16-l-11500">tougenlîchen smerzen.</l>
				<l n="11501" xml:id="chapter-16-l-11501">diu weineten genôte</l>
				<l n="11502" xml:id="chapter-16-l-11502">ir ougen wunne, Îsôte.</l>
				<l n="11503" xml:id="chapter-16-l-11503">dâ was gemeine weine.</l>
				<l n="11504" xml:id="chapter-16-l-11504">dâ weineten gemeine</l>
				<l n="11505" xml:id="chapter-16-l-11505">vil herzen und vil ougen</l>
				<l n="11506" xml:id="chapter-16-l-11506">offenlîchen unde tougen.</l>
				<l n="11507" xml:id="chapter-16-l-11507">und aber Îsôt und aber Îsôt,</l>
				<l n="11508" xml:id="chapter-16-l-11508">diu sunne unde ir morgenrôt,</l>
				<l n="11509" xml:id="chapter-16-l-11509">und ouch daz volmaene,</l>
				<l n="11510" xml:id="chapter-16-l-11510">diu schoene Brangaene,</l>
				<l n="11511" xml:id="chapter-16-l-11511">dô sî sich muosen scheiden,</l>
				<l n="11512" xml:id="chapter-16-l-11512">diu eine von den beiden,</l>
				<l n="11513" xml:id="chapter-16-l-11513">dô sach man jâmer unde leit.</l>
				<l n="11514" xml:id="chapter-16-l-11514">diu getriuwelîche sicherheit</l>
				<l n="11515" xml:id="chapter-16-l-11515">schiet sich mit manegem leide.</l>
				<l n="11516" xml:id="chapter-16-l-11516">Îsôt kuste si beide</l>
				<l n="11517" xml:id="chapter-16-l-11517">dicke und ze manegem mâle.</l>
				<l n="11518" xml:id="chapter-16-l-11518">Nu die von Curnewâle</l>
				<l n="11519" xml:id="chapter-16-l-11519">unde ouch Îlandaere,</l>
				<l n="11520" xml:id="chapter-16-l-11520">der vrouwen volgaere,</l>
				<l n="11521" xml:id="chapter-16-l-11521">alle ze schiffe wâren komen</l>
				<l n="11522" xml:id="chapter-16-l-11522">und haeten urloup genomen.</l>
				<l n="11523" xml:id="chapter-16-l-11523">Tristan der gie ze jungest în.</l>
				<l n="11524" xml:id="chapter-16-l-11524">diu liehte junge künigîn,</l>
				<l n="11525" xml:id="chapter-16-l-11525">diu bluome von Îlant,</l>
				<l n="11526" xml:id="chapter-16-l-11526">Îsôt diu gieng im an der hant</l>
				<l n="11527" xml:id="chapter-16-l-11527">trûric unde sêre unvrô.</l>
				<l n="11528" xml:id="chapter-16-l-11528">si zwei si nigen dem lande dô</l>
				<l n="11529" xml:id="chapter-16-l-11529">und bâten den gotes segen</l>
				<l n="11530" xml:id="chapter-16-l-11530">der liute unde des landes pflegen.</l>
				<l n="11531" xml:id="chapter-16-l-11531">si stiezen an und vuoren dan.</l>
				<l n="11532" xml:id="chapter-16-l-11532">mit hôher stimme huoben s' an</l>
				<l n="11533" xml:id="chapter-16-l-11533">und sungen eines unde zwir:</l>
				<l n="11534" xml:id="chapter-16-l-11534">'in gotes namen varen wir '</l>
				<l n="11535" xml:id="chapter-16-l-11535">und strichen allez hinewart.</l>
				<l n="11536" xml:id="chapter-16-l-11536">Nu was den vrouwen zuo z' ir vart</l>
				<l n="11537" xml:id="chapter-16-l-11537">mit Tristandes râte</l>
				<l n="11538" xml:id="chapter-16-l-11538">ein kielkemenâte</l>
				<l n="11539" xml:id="chapter-16-l-11539">nâch heinlîcher sache</l>
				<l n="11540" xml:id="chapter-16-l-11540">gegeben zuo z' ir gemache.</l>
				<l n="11541" xml:id="chapter-16-l-11541">dâ was diu küniginne</l>
				<l n="11542" xml:id="chapter-16-l-11542">mit ir juncvrouwen inne</l>
				<l n="11543" xml:id="chapter-16-l-11543">und mit in lützel kein man</l>
				<l n="11544" xml:id="chapter-16-l-11544">wan underwîlen Tristan.</l>
				<l n="11545" xml:id="chapter-16-l-11545">der gie wîlent dar în</l>
				<l n="11546" xml:id="chapter-16-l-11546">und trôste die künigîn,</l>
				<l n="11547" xml:id="chapter-16-l-11547">dâ si weinende saz.</l>
				<l n="11548" xml:id="chapter-16-l-11548">die weinde unde clagete daz,</l>
				<l n="11549" xml:id="chapter-16-l-11549">daz s' alsô von ir lande,</l>
				<l n="11550" xml:id="chapter-16-l-11550">dâ sî die liute erkande,</l>
				<l n="11551" xml:id="chapter-16-l-11551">und von ir vriunden allen schiet</l>
				<l n="11552" xml:id="chapter-16-l-11552">und vuor mit der unkunden diet,</l>
				<l n="11553" xml:id="chapter-16-l-11553">sine wiste war oder wie.</l>
				<l n="11554" xml:id="chapter-16-l-11554">sô trôste sî Tristan ie,</l>
				<l n="11555" xml:id="chapter-16-l-11555">sô er suozeste kunde.</l>
				<l n="11556" xml:id="chapter-16-l-11556">ze iegelîcher stunde,</l>
				<l n="11557" xml:id="chapter-16-l-11557">alse er zuo z' ir triure kam,</l>
				<l n="11558" xml:id="chapter-16-l-11558">zwischen sîn arme er si nam</l>
				<l n="11559" xml:id="chapter-16-l-11559">vil suoze unde lîse</l>
				<l n="11560" xml:id="chapter-16-l-11560">und niuwan in der wîse,</l>
				<l n="11561" xml:id="chapter-16-l-11561">als ein man sîne vrouwen sol.</l>
				<l n="11562" xml:id="chapter-16-l-11562">der getriuwe der versach sich wol,</l>
				<l n="11563" xml:id="chapter-16-l-11563">daz er der schoenen waere</l>
				<l n="11564" xml:id="chapter-16-l-11564">ein senfte zuo z' ir swaere.</l>
				<l n="11565" xml:id="chapter-16-l-11565">und alse dicke als ez ergie,</l>
				<l n="11566" xml:id="chapter-16-l-11566">daz er sîn arme an sî verlie,</l>
				<l n="11567" xml:id="chapter-16-l-11567">sô gedâhte ie diu schoene Îsôt</l>
				<l n="11568" xml:id="chapter-16-l-11568">an ir oeheimes tôt</l>
				<l n="11569" xml:id="chapter-16-l-11569">und sprach ie danne wider in:</l>
				<l n="11570" xml:id="chapter-16-l-11570">'lât stân, meister, habet iuch hin,</l>
				<l n="11571" xml:id="chapter-16-l-11571">tuot iuwer arme hin dan!</l>
				<l n="11572" xml:id="chapter-16-l-11572">ir sît ein harte müelîch man.</l>
				<l n="11573" xml:id="chapter-16-l-11573">war umbe rüeret ir mich?'</l>
				<l n="11574" xml:id="chapter-16-l-11574">'ei schoene, missetuon ich?'</l>
				<l n="11575" xml:id="chapter-16-l-11575">'jâ ir, wan ich bin iu gehaz.'</l>
				<l n="11576" xml:id="chapter-16-l-11576">'saeligiu' sprach er 'umbe waz?'</l>
				<l n="11577" xml:id="chapter-16-l-11577">'ir sluoget mînen oehein.'</l>
				<l n="11578" xml:id="chapter-16-l-11578">'deist doch versüenet.' 'des al ein:</l>
				<l n="11579" xml:id="chapter-16-l-11579">ir sît mir doch unmaere,</l>
				<l n="11580" xml:id="chapter-16-l-11580">wan ich waere âne swaere</l>
				<l n="11581" xml:id="chapter-16-l-11581">und âne sorge, enwaeret ir.</l>
				<l n="11582" xml:id="chapter-16-l-11582">ir alterseine habet mir</l>
				<l n="11583" xml:id="chapter-16-l-11583">disen kumber allen ûf geleit</l>
				<l n="11584" xml:id="chapter-16-l-11584">mit pârât und mit kündekeit.</l>
				<l n="11585" xml:id="chapter-16-l-11585">waz hât iuch mir ze schaden gesant</l>
				<l n="11586" xml:id="chapter-16-l-11586">von Curnewâle in Îlant?</l>
				<l n="11587" xml:id="chapter-16-l-11587">die mich von kinde hânt erzogen,</l>
				<l n="11588" xml:id="chapter-16-l-11588">den habet ir mich nu an ertrogen</l>
				<l n="11589" xml:id="chapter-16-l-11589">und vüeret mich, in weiz wâ hin.</l>
				<l n="11590" xml:id="chapter-16-l-11590">ine weiz, wie ich verkoufet bin,</l>
				<l n="11591" xml:id="chapter-16-l-11591">und enweiz ouch, waz mîn werden sol.'</l>
				<l n="11592" xml:id="chapter-16-l-11592">'Nein schoene Îsôt, gehabet iuch wol.</l>
				<l n="11593" xml:id="chapter-16-l-11593">jâ muget ir michel gerner sîn</l>
				<l n="11594" xml:id="chapter-16-l-11594">in vremede ein rîchiu künigîn</l>
				<l n="11595" xml:id="chapter-16-l-11595">dan in der künde arm unde swach.</l>
				<l n="11596" xml:id="chapter-16-l-11596">in vremedem lande êre unde gemach</l>
				<l n="11597" xml:id="chapter-16-l-11597">und schame in vater rîche,</l>
				<l n="11598" xml:id="chapter-16-l-11598">diu smeckent ungelîche.'</l>
				<l n="11599" xml:id="chapter-16-l-11599">'jâ meister Tristan' sprach diu maget</l>
				<l n="11600" xml:id="chapter-16-l-11600">'ich naeme ê, swaz ir mir gesaget,</l>
				<l n="11601" xml:id="chapter-16-l-11601">eine maezlîche sache</l>
				<l n="11602" xml:id="chapter-16-l-11602">mit liebe und mit gemache</l>
				<l n="11603" xml:id="chapter-16-l-11603">dan ungemach und arbeit</l>
				<l n="11604" xml:id="chapter-16-l-11604">bî micheler rîcheit.'</l>
				<l n="11605" xml:id="chapter-16-l-11605">'ir redet wâr' sprach Tristan;</l>
				<l n="11606" xml:id="chapter-16-l-11606">'swâ man aber gehaben kan</l>
				<l n="11607" xml:id="chapter-16-l-11607">die rîcheit bî gemache,</l>
				<l n="11608" xml:id="chapter-16-l-11608">die saeligen zwô sache</l>
				<l n="11609" xml:id="chapter-16-l-11609">die loufent baz gemeine</l>
				<l n="11610" xml:id="chapter-16-l-11610">dan ietwedere al eine.</l>
				<l n="11611" xml:id="chapter-16-l-11611">nu sprechet, waere ez dâ zuo komen,</l>
				<l n="11612" xml:id="chapter-16-l-11612">dar ir müeset hân genomen</l>
				<l n="11613" xml:id="chapter-16-l-11613">den truhsaezen ze manne,</l>
				<l n="11614" xml:id="chapter-16-l-11614">wie vüere ez aber danne?</l>
				<l n="11615" xml:id="chapter-16-l-11615">ich weiz wol, sô waeret ir vrô.</l>
				<l n="11616" xml:id="chapter-16-l-11616">und danket ir mir danne alsô,</l>
				<l n="11617" xml:id="chapter-16-l-11617">daz ich iu kam ze trôste</l>
				<l n="11618" xml:id="chapter-16-l-11618">und iuch von ime erlôste?'</l>
				<l n="11619" xml:id="chapter-16-l-11619">'des wirt iu spâte' sprach diu maget</l>
				<l n="11620" xml:id="chapter-16-l-11620">von mir iemer danc gesaget.</l>
				<l n="11621" xml:id="chapter-16-l-11621">wan lôstet ir mich von im dô,</l>
				<l n="11622" xml:id="chapter-16-l-11622">ir habet mich aber sider sô</l>
				<l n="11623" xml:id="chapter-16-l-11623">verclüteret mit swaere,</l>
				<l n="11624" xml:id="chapter-16-l-11624">daz mir noch lieber waere</l>
				<l n="11625" xml:id="chapter-16-l-11625">der truhsaeze ze man genomen,</l>
				<l n="11626" xml:id="chapter-16-l-11626">dan ich mit iu waere ûz komen.</l>
				<l n="11627" xml:id="chapter-16-l-11627">wan swie tugendelôs er sî,</l>
				<l n="11628" xml:id="chapter-16-l-11628">waere er mir keine wîle bî,</l>
				<l n="11629" xml:id="chapter-16-l-11629">er lieze sîne untugent durch mich.</l>
				<l n="11630" xml:id="chapter-16-l-11630">got weiz, dar an erkante ouch ich,</l>
				<l n="11631" xml:id="chapter-16-l-11631">daz ich im liep waere.'</l>
				<l n="11632" xml:id="chapter-16-l-11632">Tristan sprach: 'disiu maere</l>
				<l n="11633" xml:id="chapter-16-l-11633">sint mir ein âventiure.</l>
				<l n="11634" xml:id="chapter-16-l-11634">daz wider der natiure</l>
				<l n="11635" xml:id="chapter-16-l-11635">kein herze tugentlîche tuo,</l>
				<l n="11636" xml:id="chapter-16-l-11636">dâ gehoeret michel arbeit zuo.</l>
				<l n="11637" xml:id="chapter-16-l-11637">ez hât diu werlt vür eine lüge,</l>
				<l n="11638" xml:id="chapter-16-l-11638">daz iemer unart g' arten müge.</l>
				<l n="11639" xml:id="chapter-16-l-11639">schoeniu, gehabet ir iuch wol!</l>
				<l n="11640" xml:id="chapter-16-l-11640">in kurzen zîten ich iu sol</l>
				<l n="11641" xml:id="chapter-16-l-11641">einen künec ze hêrren geben,</l>
				<l n="11642" xml:id="chapter-16-l-11642">an dem ir vröude und schoene leben,</l>
				<l n="11643" xml:id="chapter-16-l-11643">guot unde tugent und êre</l>
				<l n="11644" xml:id="chapter-16-l-11644">vindet iemer mêre.'</l>
				<l n="11645" xml:id="chapter-16-l-11645">Hie mite strichen die kiele hin.</l>
				<l n="11646" xml:id="chapter-16-l-11646">si beide haeten under in</l>
				<l n="11647" xml:id="chapter-16-l-11647">guoten wint und guote var.</l>
				<l n="11648" xml:id="chapter-16-l-11648">nu was diu vrouwîne schar,</l>
				<l n="11649" xml:id="chapter-16-l-11649">Îsôt und ir gesinde,</l>
				<l n="11650" xml:id="chapter-16-l-11650">in wazzer unde in winde</l>
				<l n="11651" xml:id="chapter-16-l-11651">des ungevertes ungewon.</l>
				<l n="11652" xml:id="chapter-16-l-11652">unlanges kâmen sî dâ von</l>
				<l n="11653" xml:id="chapter-16-l-11653">in ungewonlîche nôt.</l>
				<l n="11654" xml:id="chapter-16-l-11654">Tristan ir meister dô gebôt,</l>
				<l n="11655" xml:id="chapter-16-l-11655">daz man ze lande schielte</l>
				<l n="11656" xml:id="chapter-16-l-11656">und eine ruowe hielte.</l>
				<l n="11657" xml:id="chapter-16-l-11657">nu man gelante in eine habe,</l>
				<l n="11658" xml:id="chapter-16-l-11658">nu gie daz volc almeistic abe</l>
				<l n="11659" xml:id="chapter-16-l-11659">durch banekîe ûz an daz lant.</l>
				<l n="11660" xml:id="chapter-16-l-11660">nu gienc ouch Tristan zehant</l>
				<l n="11661" xml:id="chapter-16-l-11661">begrüezen unde beschouwen</l>
				<l n="11662" xml:id="chapter-16-l-11662">die liehten sîne vrouwen.</l>
				<l n="11663" xml:id="chapter-16-l-11663">und alse er zuo z' ir nider gesaz</l>
				<l n="11664" xml:id="chapter-16-l-11664">und redeten diz unde daz</l>
				<l n="11665" xml:id="chapter-16-l-11665">von ir beider dingen,</l>
				<l n="11666" xml:id="chapter-16-l-11666">er bat im trinken bringen.</l>
				<l n="11667" xml:id="chapter-16-l-11667">Nune was dâ nieman inne</l>
				<l n="11668" xml:id="chapter-16-l-11668">âne die küniginne</l>
				<l n="11669" xml:id="chapter-16-l-11669">wan cleiniu juncvrouwelîn.</l>
				<l n="11670" xml:id="chapter-16-l-11670">der einez sprach: 'seht, hie stât wîn</l>
				<l n="11671" xml:id="chapter-16-l-11671">in disem vezzelîne.'</l>
				<l n="11672" xml:id="chapter-16-l-11672">nein, ezn was niht mit wîne,</l>
				<l n="11673" xml:id="chapter-16-l-11673">doch ez ime gelîch waere.</l>
				<l n="11674" xml:id="chapter-16-l-11674">ez was diu wernde swaere,</l>
				<l n="11675" xml:id="chapter-16-l-11675">diu endelôse herzenôt,</l>
				<l n="11676" xml:id="chapter-16-l-11676">von der si beide lâgen tôt.</l>
				<l n="11677" xml:id="chapter-16-l-11677">nu was aber ir daz unrekant.</l>
				<l n="11678" xml:id="chapter-16-l-11678">si stuont ûf und gie hin zehant,</l>
				<l n="11679" xml:id="chapter-16-l-11679">dâ daz tranc und daz glas</l>
				<l n="11680" xml:id="chapter-16-l-11680">verborgen unde behalten was.</l>
				<l n="11681" xml:id="chapter-16-l-11681">Tristande ir meister bôt si daz.</l>
				<l n="11682" xml:id="chapter-16-l-11682">er bôt Îsôte vürbaz.</l>
				<l n="11683" xml:id="chapter-16-l-11683">si tranc ungerne und über lanc</l>
				<l n="11684" xml:id="chapter-16-l-11684">und gap dô Tristande unde er tranc</l>
				<l n="11685" xml:id="chapter-16-l-11685">und wânden beide, ez waere wîn.</l>
				<l n="11686" xml:id="chapter-16-l-11686">iemitten gienc ouch Brangaene în</l>
				<l n="11687" xml:id="chapter-16-l-11687">unde erkande daz glas</l>
				<l n="11688" xml:id="chapter-16-l-11688">und sach wol, waz der rede was.</l>
				<l n="11689" xml:id="chapter-16-l-11689">si erschrac sô sêre unde erkam,</l>
				<l n="11690" xml:id="chapter-16-l-11690">daz ez ir alle ir craft benam</l>
				<l n="11691" xml:id="chapter-16-l-11691">und wart reht alse ein tôte var.</l>
				<l n="11692" xml:id="chapter-16-l-11692">mit tôtem herzen gie si dar.</l>
				<l n="11693" xml:id="chapter-16-l-11693">si nam daz leide veige vaz,</l>
				<l n="11694" xml:id="chapter-16-l-11694">si truoc ez dannen und warf daz</l>
				<l n="11695" xml:id="chapter-16-l-11695">in den tobenden wilden sê.</l>
				<l n="11696" xml:id="chapter-16-l-11696">'owê mir armen!' sprach s' 'owê,</l>
				<l n="11697" xml:id="chapter-16-l-11697">daz ich zer werlde ie wart geborn!</l>
				<l n="11698" xml:id="chapter-16-l-11698">ich arme, wie hân ich verlorn</l>
				<l n="11699" xml:id="chapter-16-l-11699">mîn êre und mîne triuwe!</l>
				<l n="11700" xml:id="chapter-16-l-11700">daz ez got iemer riuwe,</l>
				<l n="11701" xml:id="chapter-16-l-11701">daz ich an dise reise ie kam,</l>
				<l n="11702" xml:id="chapter-16-l-11702">daz mich der tôt dô niht ennam,</l>
				<l n="11703" xml:id="chapter-16-l-11703">dô ich an dise veige vart</l>
				<l n="11704" xml:id="chapter-16-l-11704">mit Îsôt ie bescheiden wart!</l>
				<l n="11705" xml:id="chapter-16-l-11705">ouwê Tristan unde Îsôt,</l>
				<l n="11706" xml:id="chapter-16-l-11706">diz tranc ist iuwer beider tôt!'</l>
				<l n="11707" xml:id="chapter-16-l-11707">Nu daz diu maget unde der man,</l>
				<l n="11708" xml:id="chapter-16-l-11708">Îsôt unde Tristan,</l>
				<l n="11709" xml:id="chapter-16-l-11709">den tranc getrunken beide, sâ</l>
				<l n="11710" xml:id="chapter-16-l-11710">was ouch der werlde unmuoze dâ,</l>
				<l n="11711" xml:id="chapter-16-l-11711">Minne, aller herzen lâgaerîn,</l>
				<l n="11712" xml:id="chapter-16-l-11712">und sleich z' ir beider herzen în.</l>
				<l n="11713" xml:id="chapter-16-l-11713">ê sî 's ie wurden gewar,</l>
				<l n="11714" xml:id="chapter-16-l-11714">dô stiez s' ir sigevanen dar</l>
				<l n="11715" xml:id="chapter-16-l-11715">und zôch si beide in ir gewalt.</l>
				<l n="11716" xml:id="chapter-16-l-11716">si wurden ein und einvalt,</l>
				<l n="11717" xml:id="chapter-16-l-11717">die zwei und zwîvalt wâren ê.</l>
				<l n="11718" xml:id="chapter-16-l-11718">si zwei enwâren dô niemê</l>
				<l n="11719" xml:id="chapter-16-l-11719">widerwertic under in.</l>
				<l n="11720" xml:id="chapter-16-l-11720">Îsôte haz der was dô hin.</l>
				<l n="11721" xml:id="chapter-16-l-11721">diu süenaerinne Minne</l>
				<l n="11722" xml:id="chapter-16-l-11722">diu haete ir beider sinne</l>
				<l n="11723" xml:id="chapter-16-l-11723">von hazze gereinet,</l>
				<l n="11724" xml:id="chapter-16-l-11724">mit liebe alsô vereinet,</l>
				<l n="11725" xml:id="chapter-16-l-11725">daz ietweder dem anderm was</l>
				<l n="11726" xml:id="chapter-16-l-11726">durchlûter alse ein spiegelglas.</l>
				<l n="11727" xml:id="chapter-16-l-11727">si haeten beide ein herze.</l>
				<l n="11728" xml:id="chapter-16-l-11728">ir swaere was sîn smerze,</l>
				<l n="11729" xml:id="chapter-16-l-11729">sîn smerze was ir swaere.</l>
				<l n="11730" xml:id="chapter-16-l-11730">si wâren beide einbaere</l>
				<l n="11731" xml:id="chapter-16-l-11731">an liebe unde an leide</l>
				<l n="11732" xml:id="chapter-16-l-11732">und hâlen sich doch beide,</l>
				<l n="11733" xml:id="chapter-16-l-11733">und tete daz zwîvel unde scham.</l>
				<l n="11734" xml:id="chapter-16-l-11734">si schamte sich, er tete alsam;</l>
				<l n="11735" xml:id="chapter-16-l-11735">si zwîvelte an im, er an ir.</l>
				<l n="11736" xml:id="chapter-16-l-11736">swie blint ir beider herzen gir</l>
				<l n="11737" xml:id="chapter-16-l-11737">an einem willen waere,</l>
				<l n="11738" xml:id="chapter-16-l-11738">in was doch beiden swaere</l>
				<l n="11739" xml:id="chapter-16-l-11739">der urhap unde der begin.</l>
				<l n="11740" xml:id="chapter-16-l-11740">daz hal ir willen under in.</l>
				<l n="11741" xml:id="chapter-16-l-11741">Tristan dô er der minne enpfant,</l>
				<l n="11742" xml:id="chapter-16-l-11742">er gedâhte sâ zehant</l>
				<l n="11743" xml:id="chapter-16-l-11743">der triuwen unde der êren</l>
				<l n="11744" xml:id="chapter-16-l-11744">und wolte dannen kêren.</l>
				<l n="11745" xml:id="chapter-16-l-11745">'nein' dâhte er allez wider sich</l>
				<l n="11746" xml:id="chapter-16-l-11746">'lâ stân, Tristan, versinne dich,</l>
				<l n="11747" xml:id="chapter-16-l-11747">niemer genim es keine war.'</l>
				<l n="11748" xml:id="chapter-16-l-11748">sô wolte et ie daz herze dar.</l>
				<l n="11749" xml:id="chapter-16-l-11749">wider sînem willen criegete er,</l>
				<l n="11750" xml:id="chapter-16-l-11750">er gerte wider sîner ger.</l>
				<l n="11751" xml:id="chapter-16-l-11751">er wolte dar und wolte dan.</l>
				<l n="11752" xml:id="chapter-16-l-11752">der gevangene man</l>
				<l n="11753" xml:id="chapter-16-l-11753">versuohte ez in dem stricke</l>
				<l n="11754" xml:id="chapter-16-l-11754">ofte unde dicke</l>
				<l n="11755" xml:id="chapter-16-l-11755">und was des lange staete.</l>
				<l n="11756" xml:id="chapter-16-l-11756">der getriuwe der haete</l>
				<l n="11757" xml:id="chapter-16-l-11757">zwei nâhe gêndiu ungemach:</l>
				<l n="11758" xml:id="chapter-16-l-11758">swenne er ir under ougen sach,</l>
				<l n="11759" xml:id="chapter-16-l-11759">und ime diu süeze Minne</l>
				<l n="11760" xml:id="chapter-16-l-11760">sîn herze und sîne sinne</l>
				<l n="11761" xml:id="chapter-16-l-11761">mit ir begunde sêren,</l>
				<l n="11762" xml:id="chapter-16-l-11762">sô gedâhte er ie der Êren,</l>
				<l n="11763" xml:id="chapter-16-l-11763">diu nam in danne dar van.</l>
				<l n="11764" xml:id="chapter-16-l-11764">hie mite sô kêrte in aber an</l>
				<l n="11765" xml:id="chapter-16-l-11765">Minne, sîn erbevogetîn.</l>
				<l n="11766" xml:id="chapter-16-l-11766">der muose er aber gevolgec sîn.</l>
				<l n="11767" xml:id="chapter-16-l-11767">in muoten harte sêre</l>
				<l n="11768" xml:id="chapter-16-l-11768">sîn triuwe und sîn êre.</l>
				<l n="11769" xml:id="chapter-16-l-11769">sô muote in aber diu Minne mê,</l>
				<l n="11770" xml:id="chapter-16-l-11770">diu tete im wirs danne wê.</l>
				<l n="11771" xml:id="chapter-16-l-11771">si tete im mê ze leide</l>
				<l n="11772" xml:id="chapter-16-l-11772">dan Triuwe und Êre beide.</l>
				<l n="11773" xml:id="chapter-16-l-11773">sîn herze sach si lachende an,</l>
				<l n="11774" xml:id="chapter-16-l-11774">und nam sîn ouge der van.</l>
				<l n="11775" xml:id="chapter-16-l-11775">als er ir aber niht ensach,</l>
				<l n="11776" xml:id="chapter-16-l-11776">daz was sîn meistez ungemach.</l>
				<l n="11777" xml:id="chapter-16-l-11777">dicke besatzte er sînen muot,</l>
				<l n="11778" xml:id="chapter-16-l-11778">als der gevangene tuot,</l>
				<l n="11779" xml:id="chapter-16-l-11779">wie er ir möhte entwenken,</l>
				<l n="11780" xml:id="chapter-16-l-11780">und begunde ofte denken:</l>
				<l n="11781" xml:id="chapter-16-l-11781">'kêre dar oder her,</l>
				<l n="11782" xml:id="chapter-16-l-11782">verwandele dise ger,</l>
				<l n="11783" xml:id="chapter-16-l-11783">minne und meine anderswâ!'</l>
				<l n="11784" xml:id="chapter-16-l-11784">sô was ie dirre stric dâ.</l>
				<l n="11785" xml:id="chapter-16-l-11785">er nam sîn herze und sînen sin</l>
				<l n="11786" xml:id="chapter-16-l-11786">und suohte anderunge in in,</l>
				<l n="11787" xml:id="chapter-16-l-11787">sone was ie niht dar inne</l>
				<l n="11788" xml:id="chapter-16-l-11788">wan Îsôt unde Minne.</l>
				<l n="11789" xml:id="chapter-16-l-11789">Alsam geschach Îsôte.</l>
				<l n="11790" xml:id="chapter-16-l-11790">diu versuohte ez ouch genôte;</l>
				<l n="11791" xml:id="chapter-16-l-11791">ir was diz leben ouch ande.</l>
				<l n="11792" xml:id="chapter-16-l-11792">dô sî den lîm erkande</l>
				<l n="11793" xml:id="chapter-16-l-11793">der gespenstegen minne</l>
				<l n="11794" xml:id="chapter-16-l-11794">und sach wol, daz ir sinne</l>
				<l n="11795" xml:id="chapter-16-l-11795">dar în versenket wâren,</l>
				<l n="11796" xml:id="chapter-16-l-11796">si begunde stades vâren,</l>
				<l n="11797" xml:id="chapter-16-l-11797">si wolte ûz unde dan.</l>
				<l n="11798" xml:id="chapter-16-l-11798">sô clebete ir ie der lîm an.</l>
				<l n="11799" xml:id="chapter-16-l-11799">der zôch si wider unde nider.</l>
				<l n="11800" xml:id="chapter-16-l-11800">diu schoene strebete allez wider</l>
				<l n="11801" xml:id="chapter-16-l-11801">und stuont an iegelîchem trite.</l>
				<l n="11802" xml:id="chapter-16-l-11802">si volgete ungerne mite.</l>
				<l n="11803" xml:id="chapter-16-l-11803">si versuohte ez manegen enden.</l>
				<l n="11804" xml:id="chapter-16-l-11804">mit vüezen und mit henden</l>
				<l n="11805" xml:id="chapter-16-l-11805">nam sî vil manege kêre</l>
				<l n="11806" xml:id="chapter-16-l-11806">und versancte ie mêre</l>
				<l n="11807" xml:id="chapter-16-l-11807">ir hende unde ir vüeze</l>
				<l n="11808" xml:id="chapter-16-l-11808">in die blinden süeze</l>
				<l n="11809" xml:id="chapter-16-l-11809">des mannes unde der minne.</l>
				<l n="11810" xml:id="chapter-16-l-11810">ir gelîmeten sinne</l>
				<l n="11811" xml:id="chapter-16-l-11811">die enkunden niender hin gewegen</l>
				<l n="11812" xml:id="chapter-16-l-11812">noch gebrucken noch gestegen</l>
				<l n="11813" xml:id="chapter-16-l-11813">halben vuoz noch halben trite,</l>
				<l n="11814" xml:id="chapter-16-l-11814">Minne diu enwaere ie dâ mite.</l>
				<l n="11815" xml:id="chapter-16-l-11815">Îsôt, swar sî gedâhte,</l>
				<l n="11816" xml:id="chapter-16-l-11816">swaz gedanke sî vür brâhte,</l>
				<l n="11817" xml:id="chapter-16-l-11817">sone was ie diz noch daz dar an</l>
				<l n="11818" xml:id="chapter-16-l-11818">wan minne unde Tristan.</l>
				<l n="11819" xml:id="chapter-16-l-11819">und was daz allez tougen.</l>
				<l n="11820" xml:id="chapter-16-l-11820">ir herze unde ir ougen</l>
				<l n="11821" xml:id="chapter-16-l-11821">diu missehullen under in.</l>
				<l n="11822" xml:id="chapter-16-l-11822">diu scham diu jagete ir ougen hin,</l>
				<l n="11823" xml:id="chapter-16-l-11823">diu minne zôch ir herze dar.</l>
				<l n="11824" xml:id="chapter-16-l-11824">diu widerwertige schar</l>
				<l n="11825" xml:id="chapter-16-l-11825">maget unde man, minne unde scham,</l>
				<l n="11826" xml:id="chapter-16-l-11826">diu was an ir sêre irresam.</l>
				<l n="11827" xml:id="chapter-16-l-11827">diu maget diu wolte den man</l>
				<l n="11828" xml:id="chapter-16-l-11828">und warf ir ougen der van.</l>
				<l n="11829" xml:id="chapter-16-l-11829">diu scham diu wolte minnen</l>
				<l n="11830" xml:id="chapter-16-l-11830">und brâhte es nieman innen.</l>
				<l n="11831" xml:id="chapter-16-l-11831">waz truoc daz vür? scham unde maget,</l>
				<l n="11832" xml:id="chapter-16-l-11832">als al diu werlt gemeine saget,</l>
				<l n="11833" xml:id="chapter-16-l-11833">diu sint ein alsô haele dinc,</l>
				<l n="11834" xml:id="chapter-16-l-11834">sô kurze wernde ein ursprinc:</l>
				<l n="11835" xml:id="chapter-16-l-11835">sine habent sich niht lange wider.</l>
				<l n="11836" xml:id="chapter-16-l-11836">Îsôt diu leite ir criec der nider</l>
				<l n="11837" xml:id="chapter-16-l-11837">und tete, als ez ir was gewant.</l>
				<l n="11838" xml:id="chapter-16-l-11838">diu sigelôse ergap zehant</l>
				<l n="11839" xml:id="chapter-16-l-11839">ir lîp unde ir sinne</l>
				<l n="11840" xml:id="chapter-16-l-11840">dem manne unde der minne.</l>
				<l n="11841" xml:id="chapter-16-l-11841">si blicte underwîlen dar</l>
				<l n="11842" xml:id="chapter-16-l-11842">und nam sîn tougenlîche war.</l>
				<l n="11843" xml:id="chapter-16-l-11843">ir clâren ougen unde ir sin</l>
				<l n="11844" xml:id="chapter-16-l-11844">diu gehullen dô wol under in.</l>
				<l n="11845" xml:id="chapter-16-l-11845">ir herze unde ir ougen</l>
				<l n="11846" xml:id="chapter-16-l-11846">diu schâcheten vil tougen</l>
				<l n="11847" xml:id="chapter-16-l-11847">und lieplîchen an den man.</l>
				<l n="11848" xml:id="chapter-16-l-11848">der man der sach si wider an</l>
				<l n="11849" xml:id="chapter-16-l-11849">suoze und inneclîchen,</l>
				<l n="11850" xml:id="chapter-16-l-11850">er begunde ouch entwîchen</l>
				<l n="11851" xml:id="chapter-16-l-11851">do 's in diu minne niht erlie.</l>
				<l n="11852" xml:id="chapter-16-l-11852">man unde maget si gâben ie</l>
				<l n="11853" xml:id="chapter-16-l-11853">ze iegelîchen stunden,</l>
				<l n="11854" xml:id="chapter-16-l-11854">sô sî mit vuogen kunden,</l>
				<l n="11855" xml:id="chapter-16-l-11855">ein ander ougenweide.</l>
				<l n="11856" xml:id="chapter-16-l-11856">die gelieben dûhten beide</l>
				<l n="11857" xml:id="chapter-16-l-11857">ein ander schoener vil dan ê.</l>
				<l n="11858" xml:id="chapter-16-l-11858">deist liebe reht, deist minnen ê.</l>
				<l n="11859" xml:id="chapter-16-l-11859">ez ist hiure und was ouch vert</l>
				<l n="11860" xml:id="chapter-16-l-11860">und ist, die wîle minne wert,</l>
				<l n="11861" xml:id="chapter-16-l-11861">under gelieben allen,</l>
				<l n="11862" xml:id="chapter-16-l-11862">daz s' ein ander baz gevallen,</l>
				<l n="11863" xml:id="chapter-16-l-11863">sô liebe an in wahsende wirt,</l>
				<l n="11864" xml:id="chapter-16-l-11864">die bluomen unde den wuocher birt</l>
				<l n="11865" xml:id="chapter-16-l-11865">lieplîcher dinge,</l>
				<l n="11866" xml:id="chapter-16-l-11866">dan an dem urspringe.</l>
				<l n="11867" xml:id="chapter-16-l-11867">diu wuocherhafte minne</l>
				<l n="11868" xml:id="chapter-16-l-11868">diu schoenet nâch beginne:</l>
				<l n="11869" xml:id="chapter-16-l-11869">daz ist der sâme, den si hât,</l>
				<l n="11870" xml:id="chapter-16-l-11870">von dem si niemer zegât.</l>
				<l n="11871" xml:id="chapter-16-l-11871">Si dunket schoener sît dan ê.</l>
				<l n="11872" xml:id="chapter-16-l-11872">dâ von sô tûret minnen ê.</l>
				<l n="11873" xml:id="chapter-16-l-11873">diuhte minne sît als ê,</l>
				<l n="11874" xml:id="chapter-16-l-11874">sô zegienge schiere minnen ê.</l>
			</div>
			<div n="17" xml:id="chapter-17" type="chapter" data-level="1">
				<head xml:lang="deu-Latn">Das Geständniss</head>
				<l n="11875" xml:id="chapter-17-l-11875">Die kiele stiezen aber an</l>
				<l n="11876" xml:id="chapter-17-l-11876">und vuoren vrôlîche dan,</l>
				<l n="11877" xml:id="chapter-17-l-11877">wan alse vil daz Minne</l>
				<l n="11878" xml:id="chapter-17-l-11878">zwei herze dar inne</l>
				<l n="11879" xml:id="chapter-17-l-11879">von ir strâze haete brâht.</l>
				<l n="11880" xml:id="chapter-17-l-11880">diu zwei diu wâren verdâht,</l>
				<l n="11881" xml:id="chapter-17-l-11881">bekumberet beide</l>
				<l n="11882" xml:id="chapter-17-l-11882">mit dem lieben leide,</l>
				<l n="11883" xml:id="chapter-17-l-11883">daz solhiu wunder stellet.</l>
				<l n="11884" xml:id="chapter-17-l-11884">daz honegende gellet,</l>
				<l n="11885" xml:id="chapter-17-l-11885">daz süezende siuret,</l>
				<l n="11886" xml:id="chapter-17-l-11886">daz touwende viuret,</l>
				<l n="11887" xml:id="chapter-17-l-11887">daz senftende smerzet,</l>
				<l n="11888" xml:id="chapter-17-l-11888">daz elliu herze entherzet</l>
				<l n="11889" xml:id="chapter-17-l-11889">und al die werlt verkêret.</l>
				<l n="11890" xml:id="chapter-17-l-11890">daz haete sî versêret,</l>
				<l n="11891" xml:id="chapter-17-l-11891">Tristanden unde Îsôte.</l>
				<l n="11892" xml:id="chapter-17-l-11892">si twanc ein nôt genôte</l>
				<l n="11893" xml:id="chapter-17-l-11893">und in seltsaener ahte:</l>
				<l n="11894" xml:id="chapter-17-l-11894">ir dewederez enmahte</l>
				<l n="11895" xml:id="chapter-17-l-11895">gehaben ruowe noch gemach,</l>
				<l n="11896" xml:id="chapter-17-l-11896">wan sô ez daz andere sach.</l>
				<l n="11897" xml:id="chapter-17-l-11897">sô s' aber ein ander sâhen,</l>
				<l n="11898" xml:id="chapter-17-l-11898">daz gieng in aber nâhen,</l>
				<l n="11899" xml:id="chapter-17-l-11899">wan sî enmohten under in zwein</l>
				<l n="11900" xml:id="chapter-17-l-11900">ir willen niht gehaben in ein.</l>
				<l n="11901" xml:id="chapter-17-l-11901">daz geschuof diu vremede und diu scham,</l>
				<l n="11902" xml:id="chapter-17-l-11902">diu in ir wunne benam.</l>
				<l n="11903" xml:id="chapter-17-l-11903">so s' eteswenne tougen</l>
				<l n="11904" xml:id="chapter-17-l-11904">mit gelîmeten ougen</l>
				<l n="11905" xml:id="chapter-17-l-11905">ein ander solten nemen war,</l>
				<l n="11906" xml:id="chapter-17-l-11906">sô wart ir lîch gelîche var</l>
				<l n="11907" xml:id="chapter-17-l-11907">dem herzen unde dem sinne.</l>
				<l n="11908" xml:id="chapter-17-l-11908">Minne die verwaerinne</l>
				<l n="11909" xml:id="chapter-17-l-11909">die endûhte es niht dâ mite genuoc,</l>
				<l n="11910" xml:id="chapter-17-l-11910">daz man s' in edelen herzen truoc</l>
				<l n="11911" xml:id="chapter-17-l-11911">verholne unde tougen,</l>
				<l n="11912" xml:id="chapter-17-l-11912">sine wolte under ougen</l>
				<l n="11913" xml:id="chapter-17-l-11913">ouch offenbaeren ir gewalt.</l>
				<l n="11914" xml:id="chapter-17-l-11914">der was an in zwein manicvalt.</l>
				<l n="11915" xml:id="chapter-17-l-11915">unlange in ein ir varwe schein.</l>
				<l n="11916" xml:id="chapter-17-l-11916">ir varwe schein unlange in ein.</l>
				<l n="11917" xml:id="chapter-17-l-11917">si wehselten genôte</l>
				<l n="11918" xml:id="chapter-17-l-11918">bleich wider rôte;</l>
				<l n="11919" xml:id="chapter-17-l-11919">si wurden rôt unde bleich,</l>
				<l n="11920" xml:id="chapter-17-l-11920">als ez diu Minne in understreich.</l>
				<l n="11921" xml:id="chapter-17-l-11921">hie mite erkande ietwederez wol,</l>
				<l n="11922" xml:id="chapter-17-l-11922">als man an solhen dingen sol,</l>
				<l n="11923" xml:id="chapter-17-l-11923">daz eteswaz von minnen</l>
				<l n="11924" xml:id="chapter-17-l-11924">in ietwederes sinnen</l>
				<l n="11925" xml:id="chapter-17-l-11925">zem anderen was gewant,</l>
				<l n="11926" xml:id="chapter-17-l-11926">unde begunden ouch zehant</l>
				<l n="11927" xml:id="chapter-17-l-11927">lieplîche in ein gebâren,</l>
				<l n="11928" xml:id="chapter-17-l-11928">zît unde state vâren</l>
				<l n="11929" xml:id="chapter-17-l-11929">ir rûne unde ir maere.</l>
				<l n="11930" xml:id="chapter-17-l-11930">der minnen wildenaere</l>
				<l n="11931" xml:id="chapter-17-l-11931">leiten ein ander dicke</l>
				<l n="11932" xml:id="chapter-17-l-11932">ir netze unde ir stricke,</l>
				<l n="11933" xml:id="chapter-17-l-11933">ir warte unde ir lâge</l>
				<l n="11934" xml:id="chapter-17-l-11934">mit antwürte und mit vrâge.</l>
				<l n="11935" xml:id="chapter-17-l-11935">si triben vil maere under in.</l>
				<l n="11936" xml:id="chapter-17-l-11936">Îsôte rede und ir begin</l>
				<l n="11937" xml:id="chapter-17-l-11937">daz was vil rehte in megede wîs.</l>
				<l n="11938" xml:id="chapter-17-l-11938">si kam ir trût und ir amîs</l>
				<l n="11939" xml:id="chapter-17-l-11939">alumbe her von verren an.</l>
				<l n="11940" xml:id="chapter-17-l-11940">von ende mante s' in her dan,</l>
				<l n="11941" xml:id="chapter-17-l-11941">wie er ze Develîne</l>
				<l n="11942" xml:id="chapter-17-l-11942">in einem schiffelîne</l>
				<l n="11943" xml:id="chapter-17-l-11943">gevlozzen wunt und eine kam,</l>
				<l n="11944" xml:id="chapter-17-l-11944">wie in ir muoter an sich nam</l>
				<l n="11945" xml:id="chapter-17-l-11945">und wie s' in ouch generte.</l>
				<l n="11946" xml:id="chapter-17-l-11946">von allem dem geverte,</l>
				<l n="11947" xml:id="chapter-17-l-11947">wie si selbe in sîner pflege</l>
				<l n="11948" xml:id="chapter-17-l-11948">schrîben lernete alle wege,</l>
				<l n="11949" xml:id="chapter-17-l-11949">latîne unde seitspil.</l>
				<l n="11950" xml:id="chapter-17-l-11950">der umberede der was vil,</l>
				<l n="11951" xml:id="chapter-17-l-11951">die s' ime vür ougen leite</l>
				<l n="11952" xml:id="chapter-17-l-11952">von sîner manheite</l>
				<l n="11953" xml:id="chapter-17-l-11953">und ouch von dem serpande.</l>
				<l n="11954" xml:id="chapter-17-l-11954">und wie s' in zwirnt erkande</l>
				<l n="11955" xml:id="chapter-17-l-11955">in dem mose und in dem bade.</l>
				<l n="11956" xml:id="chapter-17-l-11956">diu rede was under in gerade,</l>
				<l n="11957" xml:id="chapter-17-l-11957">si seite ime und er seite ir.</l>
				<l n="11958" xml:id="chapter-17-l-11958">'â' sprach Îsôt 'dô ez sich mir</l>
				<l n="11959" xml:id="chapter-17-l-11959">ze alsô guoten staten getruoc,</l>
				<l n="11960" xml:id="chapter-17-l-11960">daz ich iuch in dem bade niht sluoc,</l>
				<l n="11961" xml:id="chapter-17-l-11961">got hêrre, wie gewarb ich sô!</l>
				<l n="11962" xml:id="chapter-17-l-11962">daz ich nu weiz, wiste ich ez dô,</l>
				<l n="11963" xml:id="chapter-17-l-11963">binamen sô waere ez iuwer tôt.'</l>
				<l n="11964" xml:id="chapter-17-l-11964">'war umbe' sprach er 'schoene Îsôt?</l>
				<l n="11965" xml:id="chapter-17-l-11965">waz wirret iu? waz wizzet ir?'</l>
				<l n="11966" xml:id="chapter-17-l-11966">'swaz ich weiz, daz wirret mir.</l>
				<l n="11967" xml:id="chapter-17-l-11967">swaz ich sihe, daz tuot mir wê.</l>
				<l n="11968" xml:id="chapter-17-l-11968">mich müejet himel unde sê.</l>
				<l n="11969" xml:id="chapter-17-l-11969">lîp unde leben daz swaeret mich.'</l>
				<l n="11970" xml:id="chapter-17-l-11970">si stiurte unde leinde sich</l>
				<l n="11971" xml:id="chapter-17-l-11971">mit ir ellebogen an in.</l>
				<l n="11972" xml:id="chapter-17-l-11972">daz was der belde ein begin.</l>
				<l n="11973" xml:id="chapter-17-l-11973">ir spiegelliehten ougen</l>
				<l n="11974" xml:id="chapter-17-l-11974">diu volleten tougen.</l>
				<l n="11975" xml:id="chapter-17-l-11975">ir begunde ir herze quellen,</l>
				<l n="11976" xml:id="chapter-17-l-11976">ir süezer munt ûf swellen,</l>
				<l n="11977" xml:id="chapter-17-l-11977">ir houbet daz wac allez nider.</l>
				<l n="11978" xml:id="chapter-17-l-11978">ir vriunt begunde ouch sî dar wider</l>
				<l n="11979" xml:id="chapter-17-l-11979">mit armen umbevâhen,</l>
				<l n="11980" xml:id="chapter-17-l-11980">ze verre noch ze nâhen,</l>
				<l n="11981" xml:id="chapter-17-l-11981">niwan in gastes wîse.</l>
				<l n="11982" xml:id="chapter-17-l-11982">er sprach suoze unde lîse:</l>
				<l n="11983" xml:id="chapter-17-l-11983">'ei schoene süeze, saget mir:</l>
				<l n="11984" xml:id="chapter-17-l-11984">waz wirret iu, waz claget ir?'</l>
				<l n="11985" xml:id="chapter-17-l-11985">Der Minnen vederspil Îsôt,</l>
				<l n="11986" xml:id="chapter-17-l-11986">'lameir' sprach sî 'daz ist mîn nôt,</l>
				<l n="11987" xml:id="chapter-17-l-11987">lameir daz swaeret mir den muot,</l>
				<l n="11988" xml:id="chapter-17-l-11988">lameir ist, daz mir leide tuot.'</l>
				<l n="11989" xml:id="chapter-17-l-11989">dô sî lameir sô dicke sprach,</l>
				<l n="11990" xml:id="chapter-17-l-11990">er bedâhte unde besach</l>
				<l n="11991" xml:id="chapter-17-l-11991">anclîchen unde cleine</l>
				<l n="11992" xml:id="chapter-17-l-11992">des selben wortes meine.</l>
				<l n="11993" xml:id="chapter-17-l-11993">sus begunde er sich versinnen,</l>
				<l n="11994" xml:id="chapter-17-l-11994">l' ameir daz waere minnen,</l>
				<l n="11995" xml:id="chapter-17-l-11995">l' ameir bitter, la meir mer.</l>
				<l n="11996" xml:id="chapter-17-l-11996">der meine der dûhte in ein her.</l>
				<l n="11997" xml:id="chapter-17-l-11997">er übersach der drîer ein</l>
				<l n="11998" xml:id="chapter-17-l-11998">unde vrâgete von den zwein.</l>
				<l n="11999" xml:id="chapter-17-l-11999">er versweic die minne,</l>
				<l n="12000" xml:id="chapter-17-l-12000">ir beider vogetinne,</l>
				<l n="12001" xml:id="chapter-17-l-12001">ir beider trôst, ir beider ger.</l>
				<l n="12002" xml:id="chapter-17-l-12002">mer unde sûr beredete er.</l>
				<l n="12003" xml:id="chapter-17-l-12003">'ich waene' sprach er 'schoene Îsôt,</l>
				<l n="12004" xml:id="chapter-17-l-12004">mer unde sûr sint iuwer nôt.</l>
				<l n="12005" xml:id="chapter-17-l-12005">iu smecket mer unde wint.</l>
				<l n="12006" xml:id="chapter-17-l-12006">ich waene, iu diu zwei bitter sint?'</l>
				<l n="12007" xml:id="chapter-17-l-12007">'nein hêrre, nein! waz saget ir?</l>
				<l n="12008" xml:id="chapter-17-l-12008">der dewederez wirret mir,</l>
				<l n="12009" xml:id="chapter-17-l-12009">mirn smecket weder luft noch sê.</l>
				<l n="12010" xml:id="chapter-17-l-12010">lameir al eine tuot mir wê.'</l>
				<l n="12011" xml:id="chapter-17-l-12011">dô er des wortes z' ende kam,</l>
				<l n="12012" xml:id="chapter-17-l-12012">minne dar inne vernam,</l>
				<l n="12013" xml:id="chapter-17-l-12013">er sprach vil tougenlîche z' ir:</l>
				<l n="12014" xml:id="chapter-17-l-12014">'entriuwen, schoene, als ist ouch mir,</l>
				<l n="12015" xml:id="chapter-17-l-12015">lameir und ir, ir sît mîn nôt.</l>
				<l n="12016" xml:id="chapter-17-l-12016">herzevrouwe, liebe Îsôt,</l>
				<l n="12017" xml:id="chapter-17-l-12017">ir eine und iuwer minne</l>
				<l n="12018" xml:id="chapter-17-l-12018">ir habet mir mîne sinne</l>
				<l n="12019" xml:id="chapter-17-l-12019">gâr verkêret unde benomen,</l>
				<l n="12020" xml:id="chapter-17-l-12020">ich bin ûzer wege komen</l>
				<l n="12021" xml:id="chapter-17-l-12021">sô starke und alsô sêre:</l>
				<l n="12022" xml:id="chapter-17-l-12022">in erhol mich niemer mêre.</l>
				<l n="12023" xml:id="chapter-17-l-12023">mich müejet und mich swaeret,</l>
				<l n="12024" xml:id="chapter-17-l-12024">mir swachet unde unmaeret</l>
				<l n="12025" xml:id="chapter-17-l-12025">allez, daz mîn ouge siht.</l>
				<l n="12026" xml:id="chapter-17-l-12026">in al der werlde enist mir niht</l>
				<l n="12027" xml:id="chapter-17-l-12027">in mînem herzen liep wan ir.'</l>
				<l n="12028" xml:id="chapter-17-l-12028">Îsôt sprach: 'hêrre, als sît ir mir.'</l>
				<l n="12029" xml:id="chapter-17-l-12029">Dô die gelieben under in</l>
				<l n="12030" xml:id="chapter-17-l-12030">beide erkanden einen sin,</l>
				<l n="12031" xml:id="chapter-17-l-12031">ein herze und einen willen,</l>
				<l n="12032" xml:id="chapter-17-l-12032">ez begunde in beidiu stillen</l>
				<l n="12033" xml:id="chapter-17-l-12033">und offenen ir ungemach.</l>
				<l n="12034" xml:id="chapter-17-l-12034">ietwederez sach unde sprach</l>
				<l n="12035" xml:id="chapter-17-l-12035">daz ander beltlîcher an:</l>
				<l n="12036" xml:id="chapter-17-l-12036">der man die maget, diu maget den man.</l>
				<l n="12037" xml:id="chapter-17-l-12037">vremede under in diu was dô hin.</l>
				<l n="12038" xml:id="chapter-17-l-12038">er kuste sî und sî kust in</l>
				<l n="12039" xml:id="chapter-17-l-12039">lieplîchen unde suoze.</l>
				<l n="12040" xml:id="chapter-17-l-12040">daz was der minnen buoze</l>
				<l n="12041" xml:id="chapter-17-l-12041">ein saeleclîcher anevanc.</l>
				<l n="12042" xml:id="chapter-17-l-12042">ietwederez schancte unde tranc</l>
				<l n="12043" xml:id="chapter-17-l-12043">die süeze, diu von herzen gie.</l>
				<l n="12044" xml:id="chapter-17-l-12044">sô sî die state gewunnen ie,</l>
				<l n="12045" xml:id="chapter-17-l-12045">sô gie der wehsel under in</l>
				<l n="12046" xml:id="chapter-17-l-12046">slîchende her unde hin</l>
				<l n="12047" xml:id="chapter-17-l-12047">vil tougenlîchen unde alsô,</l>
				<l n="12048" xml:id="chapter-17-l-12048">daz nieman in der werlde dô</l>
				<l n="12049" xml:id="chapter-17-l-12049">ir willen unde ir muot bevant</l>
				<l n="12050" xml:id="chapter-17-l-12050">wan sî, der er doch was bekant:</l>
				<l n="12051" xml:id="chapter-17-l-12051">Brangaene diu wîse.</l>
				<l n="12052" xml:id="chapter-17-l-12052">diu blickete dicke lîse</l>
				<l n="12053" xml:id="chapter-17-l-12053">und vil tougenlîche dar</l>
				<l n="12054" xml:id="chapter-17-l-12054">und nam ir tougenheite war</l>
				<l n="12055" xml:id="chapter-17-l-12055">und dâhte dicke wider sich:</l>
				<l n="12056" xml:id="chapter-17-l-12056">'ouwê, nû verstân ich mich,</l>
				<l n="12057" xml:id="chapter-17-l-12057">diu minne hebet mit disen an.'</l>
				<l n="12058" xml:id="chapter-17-l-12058">vil schiere wart, daz sî began</l>
				<l n="12059" xml:id="chapter-17-l-12059">den ernest an in beiden sehen</l>
				<l n="12060" xml:id="chapter-17-l-12060">und ûzen an ir lîbe spehen</l>
				<l n="12061" xml:id="chapter-17-l-12061">den inneren smerzen</l>
				<l n="12062" xml:id="chapter-17-l-12062">ir muotes unde ir herzen.</l>
				<l n="12063" xml:id="chapter-17-l-12063">si muote ir beider ungemach,</l>
				<l n="12064" xml:id="chapter-17-l-12064">wan sî si z' allen zîten sach</l>
				<l n="12065" xml:id="chapter-17-l-12065">ameiren unde amûren,</l>
				<l n="12066" xml:id="chapter-17-l-12066">siuften unde trûren,</l>
				<l n="12067" xml:id="chapter-17-l-12067">trahten und pansieren,</l>
				<l n="12068" xml:id="chapter-17-l-12068">ir varwe wandelieren.</l>
				<l n="12069" xml:id="chapter-17-l-12069">sin genâmen nie vor trahte war</l>
				<l n="12070" xml:id="chapter-17-l-12070">dekeiner slahte lîpnar,</l>
				<l n="12071" xml:id="chapter-17-l-12071">biz sî der mangel und daz leit</l>
				<l n="12072" xml:id="chapter-17-l-12072">an dem lîbe als überstreit,</l>
				<l n="12073" xml:id="chapter-17-l-12073">daz es Brangaenen angest nam</l>
				<l n="12074" xml:id="chapter-17-l-12074">und in die vorhte dâ von kam,</l>
				<l n="12075" xml:id="chapter-17-l-12075">ez waere ir beider ende,</l>
				<l n="12076" xml:id="chapter-17-l-12076">und dâhte: 'nû genende,</l>
				<l n="12077" xml:id="chapter-17-l-12077">ervar, waz dirre maere sî!'</l>
				<l n="12078" xml:id="chapter-17-l-12078">Si gesaz in eines tages bî</l>
				<l n="12079" xml:id="chapter-17-l-12079">heinlîchen unde lîse.</l>
				<l n="12080" xml:id="chapter-17-l-12080">diu stolze, diu wîse</l>
				<l n="12081" xml:id="chapter-17-l-12081">'hie ist nieman' sprach si 'wan wir driu.</l>
				<l n="12082" xml:id="chapter-17-l-12082">saget mir ir zwei, waz wirret iu?</l>
				<l n="12083" xml:id="chapter-17-l-12083">ich sihe iuch z' allen stunden</l>
				<l n="12084" xml:id="chapter-17-l-12084">mit trahte gebunden,</l>
				<l n="12085" xml:id="chapter-17-l-12085">siuften, trûren unde clagen.'</l>
				<l n="12086" xml:id="chapter-17-l-12086">'höfschiu, getörste ich 'z iu gesagen,</l>
				<l n="12087" xml:id="chapter-17-l-12087">ich sagete ez iu' sprach Tristan.</l>
				<l n="12088" xml:id="chapter-17-l-12088">'jâ hêrre, vil wol: sprechet an;</l>
				<l n="12089" xml:id="chapter-17-l-12089">swaz ir welt, daz saget mir!'</l>
				<l n="12090" xml:id="chapter-17-l-12090">'saeligiu guotiu' sprach er z' ir</l>
				<l n="12091" xml:id="chapter-17-l-12091">'in getar niht sprechen vürbaz,</l>
				<l n="12092" xml:id="chapter-17-l-12092">irn gewisset uns ê daz</l>
				<l n="12093" xml:id="chapter-17-l-12093">mit triuwen und mit eiden,</l>
				<l n="12094" xml:id="chapter-17-l-12094">daz ir uns armen beiden</l>
				<l n="12095" xml:id="chapter-17-l-12095">guot unde genaedic wellet wesen.</l>
				<l n="12096" xml:id="chapter-17-l-12096">anders sô sîn wir ungenesen.'</l>
				<l n="12097" xml:id="chapter-17-l-12097">Brangaene bôt ir triuwe hin.</l>
				<l n="12098" xml:id="chapter-17-l-12098">si gelobete unde gewissete in</l>
				<l n="12099" xml:id="chapter-17-l-12099">mit ir triuwen und mit gote</l>
				<l n="12100" xml:id="chapter-17-l-12100">ze lebene nâch ir gebote.</l>
				<l n="12101" xml:id="chapter-17-l-12101">'getriuwiu guotiu' sprach Tristan</l>
				<l n="12102" xml:id="chapter-17-l-12102">'nu sehet got ze vorderst an</l>
				<l n="12103" xml:id="chapter-17-l-12103">und dar nâch iuwer saelekeit.</l>
				<l n="12104" xml:id="chapter-17-l-12104">bedenket unser zweier leit</l>
				<l n="12105" xml:id="chapter-17-l-12105">und unser angestlîche nôt.</l>
				<l n="12106" xml:id="chapter-17-l-12106">ich armer und diu arme Îsôt,</l>
				<l n="12107" xml:id="chapter-17-l-12107">ine weiz wie 'z uns ergangen ist,</l>
				<l n="12108" xml:id="chapter-17-l-12108">wir zwei wir sîn in kurzer vrist</l>
				<l n="12109" xml:id="chapter-17-l-12109">unsinnic worden beide</l>
				<l n="12110" xml:id="chapter-17-l-12110">mit wunderlîchem leide.</l>
				<l n="12111" xml:id="chapter-17-l-12111">wir sterben von minnen</l>
				<l n="12112" xml:id="chapter-17-l-12112">und enkunnen niht gewinnen</l>
				<l n="12113" xml:id="chapter-17-l-12113">weder zît noch state dar zuo,</l>
				<l n="12114" xml:id="chapter-17-l-12114">ir irret uns spâte unde vruo.</l>
				<l n="12115" xml:id="chapter-17-l-12115">und sicherlîche: sterben wir,</l>
				<l n="12116" xml:id="chapter-17-l-12116">dâst nieman schuldic an wan ir.</l>
				<l n="12117" xml:id="chapter-17-l-12117">unser tôt und unser leben</l>
				<l n="12118" xml:id="chapter-17-l-12118">diu sint in iuwer hant gegeben.</l>
				<l n="12119" xml:id="chapter-17-l-12119">hie mite ist iu genuoc gesaget.</l>
				<l n="12120" xml:id="chapter-17-l-12120">Brangaene, saeligiu maget,</l>
				<l n="12121" xml:id="chapter-17-l-12121">nu helfet unde genâdet ir</l>
				<l n="12122" xml:id="chapter-17-l-12122">iuwerre vrouwen unde mir!'</l>
				<l n="12123" xml:id="chapter-17-l-12123">Brangaene wider Îsôte sprach:</l>
				<l n="12124" xml:id="chapter-17-l-12124">'vrouwe, ist iuwer ungemach,</l>
				<l n="12125" xml:id="chapter-17-l-12125">als er dâ giht, von solher nôt?'</l>
				<l n="12126" xml:id="chapter-17-l-12126">'jâ herzeniftel!' sprach Îsôt.</l>
				<l n="12127" xml:id="chapter-17-l-12127">Brangaene sprach: 'daz riuwe got,</l>
				<l n="12128" xml:id="chapter-17-l-12128">daz der vâlant sînen spot</l>
				<l n="12129" xml:id="chapter-17-l-12129">mit uns alsus gemachet hât!</l>
				<l n="12130" xml:id="chapter-17-l-12130">nu sihe ich wol, es ist niht rât,</l>
				<l n="12131" xml:id="chapter-17-l-12131">ine müeze durch iuch beide</l>
				<l n="12132" xml:id="chapter-17-l-12132">mir selber nâch leide</l>
				<l n="12133" xml:id="chapter-17-l-12133">und iu nâch laster werben.</l>
				<l n="12134" xml:id="chapter-17-l-12134">ê ich iuch lâze sterben,</l>
				<l n="12135" xml:id="chapter-17-l-12135">ich wil iu guote state ê lân,</l>
				<l n="12136" xml:id="chapter-17-l-12136">swes ir wellet ane gân.</l>
				<l n="12137" xml:id="chapter-17-l-12137">durch mich enlât niemêre,</l>
				<l n="12138" xml:id="chapter-17-l-12138">swes ir durch iuwer êre</l>
				<l n="12139" xml:id="chapter-17-l-12139">niht gerne wellet lâzen.</l>
				<l n="12140" xml:id="chapter-17-l-12140">swâ ir iuch aber gemâzen</l>
				<l n="12141" xml:id="chapter-17-l-12141">und enthaben muget an dirre tât,</l>
				<l n="12142" xml:id="chapter-17-l-12142">dâ enthabet iuch, daz ist mîn rât.</l>
				<l n="12143" xml:id="chapter-17-l-12143">lât diz laster under uns drîn</l>
				<l n="12144" xml:id="chapter-17-l-12144">verswigen unde beliben sîn.</l>
				<l n="12145" xml:id="chapter-17-l-12145">breitet ir 'z iht mêre,</l>
				<l n="12146" xml:id="chapter-17-l-12146">ez gât an iuwer êre.</l>
				<l n="12147" xml:id="chapter-17-l-12147">ervert ez ieman âne uns driu,</l>
				<l n="12148" xml:id="chapter-17-l-12148">ir sît verlorn und ich mit iu.</l>
				<l n="12149" xml:id="chapter-17-l-12149">herzevrouwe, schoene Îsôt,</l>
				<l n="12150" xml:id="chapter-17-l-12150">iuwer leben und iuwer tôt</l>
				<l n="12151" xml:id="chapter-17-l-12151">diu sîn in iuwer pflege ergeben.</l>
				<l n="12152" xml:id="chapter-17-l-12152">leitet tôt unde leben,</l>
				<l n="12153" xml:id="chapter-17-l-12153">als iu ze muote gestê.</l>
				<l n="12154" xml:id="chapter-17-l-12154">nâch dirre zît enhabet niemê</l>
				<l n="12155" xml:id="chapter-17-l-12155">dekeine vorhte her ze mir.</l>
				<l n="12156" xml:id="chapter-17-l-12156">swaz iu gevalle, daz tuot ir.'</l>
				<l n="12157" xml:id="chapter-17-l-12157">Des nahtes, dô diu schoene lac,</l>
				<l n="12158" xml:id="chapter-17-l-12158">ir triure unde ir trahte pflac</l>
				<l n="12159" xml:id="chapter-17-l-12159">nâch ir trûtamîse,</l>
				<l n="12160" xml:id="chapter-17-l-12160">nu kam geslichen lîse</l>
				<l n="12161" xml:id="chapter-17-l-12161">zuo der kemenâten în</l>
				<l n="12162" xml:id="chapter-17-l-12162">ir amîs unde ir arzatîn,</l>
				<l n="12163" xml:id="chapter-17-l-12163">Tristan und diu Minne.</l>
				<l n="12164" xml:id="chapter-17-l-12164">Minne diu arzatinne</l>
				<l n="12165" xml:id="chapter-17-l-12165">si vuorte ze handen</l>
				<l n="12166" xml:id="chapter-17-l-12166">ir siechen Tristanden.</l>
				<l n="12167" xml:id="chapter-17-l-12167">ouch vant s' Îsôte ir siechen dâ.</l>
				<l n="12168" xml:id="chapter-17-l-12168">die siechen beide nam si sâ</l>
				<l n="12169" xml:id="chapter-17-l-12169">und gab in ir, im sîe</l>
				<l n="12170" xml:id="chapter-17-l-12170">ein ander z' arzatîe.</l>
				<l n="12171" xml:id="chapter-17-l-12171">wer haete ouch dise beide</l>
				<l n="12172" xml:id="chapter-17-l-12172">von dem gemeinem leide</l>
				<l n="12173" xml:id="chapter-17-l-12173">vereinet unde bescheiden</l>
				<l n="12174" xml:id="chapter-17-l-12174">wan einunge an in beiden,</l>
				<l n="12175" xml:id="chapter-17-l-12175">der stric ir beider sinne?</l>
				<l n="12176" xml:id="chapter-17-l-12176">Minne diu strickaerinne</l>
				<l n="12177" xml:id="chapter-17-l-12177">diu stricte zwei herze an in zwein</l>
				<l n="12178" xml:id="chapter-17-l-12178">mit dem stricke ir süeze in ein</l>
				<l n="12179" xml:id="chapter-17-l-12179">mit alsô grôzer meisterschaft,</l>
				<l n="12180" xml:id="chapter-17-l-12180">mit alsô wunderlîcher craft,</l>
				<l n="12181" xml:id="chapter-17-l-12181">daz si unreloeset wâren</l>
				<l n="12182" xml:id="chapter-17-l-12182">in allen ir jâren.</l>
				<l n="12183" xml:id="chapter-17-l-12183">Ein langiu rede von minnen</l>
				<l n="12184" xml:id="chapter-17-l-12184">diu swaeret höfschen sinnen.</l>
				<l n="12185" xml:id="chapter-17-l-12185">kurz rede von guoten minnen</l>
				<l n="12186" xml:id="chapter-17-l-12186">diu guotet guoten sinnen.</l>
				<l n="12187" xml:id="chapter-17-l-12187">Swie lützel ich in mînen tagen</l>
				<l n="12188" xml:id="chapter-17-l-12188">des lieben leides habe getragen,</l>
				<l n="12189" xml:id="chapter-17-l-12189">des senften herzesmerzen,</l>
				<l n="12190" xml:id="chapter-17-l-12190">der innerhalp des herzen</l>
				<l n="12191" xml:id="chapter-17-l-12191">sô rehte sanfte unsanfte tuot,</l>
				<l n="12192" xml:id="chapter-17-l-12192">mir wîsaget doch mîn muot,</l>
				<l n="12193" xml:id="chapter-17-l-12193">des ich im wol gelouben sol,</l>
				<l n="12194" xml:id="chapter-17-l-12194">den zwein gelieben waere wol</l>
				<l n="12195" xml:id="chapter-17-l-12195">und sanfte in ir muote,</l>
				<l n="12196" xml:id="chapter-17-l-12196">dô sî die leiden huote,</l>
				<l n="12197" xml:id="chapter-17-l-12197">die wâren suht der minne,</l>
				<l n="12198" xml:id="chapter-17-l-12198">der Minnen vîendinne</l>
				<l n="12199" xml:id="chapter-17-l-12199">von ir stîgen haeten brâht.</l>
				<l n="12200" xml:id="chapter-17-l-12200">ich hân von in zwein vil gedâht</l>
				<l n="12201" xml:id="chapter-17-l-12201">und gedenke hiute und alle tage.</l>
				<l n="12202" xml:id="chapter-17-l-12202">swenne ich liebe und senede clage</l>
				<l n="12203" xml:id="chapter-17-l-12203">vür mîniu ougen breite</l>
				<l n="12204" xml:id="chapter-17-l-12204">und ir gelegenheite</l>
				<l n="12205" xml:id="chapter-17-l-12205">in mînem herzen ahte,</l>
				<l n="12206" xml:id="chapter-17-l-12206">sô wahsent mîne trahte</l>
				<l n="12207" xml:id="chapter-17-l-12207">und muot, mîn hergeselle,</l>
				<l n="12208" xml:id="chapter-17-l-12208">als er in diu wolken welle.</l>
				<l n="12209" xml:id="chapter-17-l-12209">swenne ich bedenke sunder</l>
				<l n="12210" xml:id="chapter-17-l-12210">daz wunder und daz wunder,</l>
				<l n="12211" xml:id="chapter-17-l-12211">daz man an liebe vünde,</l>
				<l n="12212" xml:id="chapter-17-l-12212">der ez gesuochen künde;</l>
				<l n="12213" xml:id="chapter-17-l-12213">waz vröude an liebe laege,</l>
				<l n="12214" xml:id="chapter-17-l-12214">der ir mit triuwen pflaege:</l>
				<l n="12215" xml:id="chapter-17-l-12215">sô wirt mîn herze sâ zestunt</l>
				<l n="12216" xml:id="chapter-17-l-12216">groezer danne Setmunt</l>
				<l n="12217" xml:id="chapter-17-l-12217">und erbarmet mich diu minne</l>
				<l n="12218" xml:id="chapter-17-l-12218">von allem mînem sinne,</l>
				<l n="12219" xml:id="chapter-17-l-12219">daz meistic alle, die der lebent,</l>
				<l n="12220" xml:id="chapter-17-l-12220">an minnen hangent unde clebent</l>
				<l n="12221" xml:id="chapter-17-l-12221">und ir doch nieman rehte tuot.</l>
				<l n="12222" xml:id="chapter-17-l-12222">wir wellen alle haben muot</l>
				<l n="12223" xml:id="chapter-17-l-12223">und mit minnen umbe gân.</l>
				<l n="12224" xml:id="chapter-17-l-12224">nein, minne ist niht alsô getân,</l>
				<l n="12225" xml:id="chapter-17-l-12225">als wir s' ein ander machen</l>
				<l n="12226" xml:id="chapter-17-l-12226">mit velschlîchen sachen.</l>
				<l n="12227" xml:id="chapter-17-l-12227">wir nemen der dinge unrehte war.</l>
				<l n="12228" xml:id="chapter-17-l-12228">wir saejen bilsensâmen dar</l>
				<l n="12229" xml:id="chapter-17-l-12229">und wellen danne, daz uns der</l>
				<l n="12230" xml:id="chapter-17-l-12230">liljen unde rôsen ber.</l>
				<l n="12231" xml:id="chapter-17-l-12231">entriuwen des mac niht gewesen.</l>
				<l n="12232" xml:id="chapter-17-l-12232">wir müezen daz her wider lesen,</l>
				<l n="12233" xml:id="chapter-17-l-12233">daz dâ vor gewerket wirt,</l>
				<l n="12234" xml:id="chapter-17-l-12234">und nemen, daz uns der sâme birt.</l>
				<l n="12235" xml:id="chapter-17-l-12235">wir müezen snîden unde maen</l>
				<l n="12236" xml:id="chapter-17-l-12236">daz selbe, daz wir dar gesaen.</l>
				<l n="12237" xml:id="chapter-17-l-12237">wir bûwen die minne</l>
				<l n="12238" xml:id="chapter-17-l-12238">mit gegelletem sinne,</l>
				<l n="12239" xml:id="chapter-17-l-12239">mit valsche und mit âkust</l>
				<l n="12240" xml:id="chapter-17-l-12240">und suochen danne an ir die lust</l>
				<l n="12241" xml:id="chapter-17-l-12241">des lîbes unde des herzen.</l>
				<l n="12242" xml:id="chapter-17-l-12242">sone birt si niuwan smerzen,</l>
				<l n="12243" xml:id="chapter-17-l-12243">unguot und unvruht unde unart,</l>
				<l n="12244" xml:id="chapter-17-l-12244">als ez an ir gebûwen wart.</l>
				<l n="12245" xml:id="chapter-17-l-12245">als ez uns danne riuwe birt</l>
				<l n="12246" xml:id="chapter-17-l-12246">und innerthalp des herzen swirt</l>
				<l n="12247" xml:id="chapter-17-l-12247">und toetet uns dar inne,</l>
				<l n="12248" xml:id="chapter-17-l-12248">sô zîhen wir 's die minne</l>
				<l n="12249" xml:id="chapter-17-l-12249">und schuldegen sî dar an,</l>
				<l n="12250" xml:id="chapter-17-l-12250">diu schulde nie dar an gewan.</l>
				<l n="12251" xml:id="chapter-17-l-12251">wir saejen alle valscheit,</l>
				<l n="12252" xml:id="chapter-17-l-12252">sô snîden laster unde leit.</l>
				<l n="12253" xml:id="chapter-17-l-12253">tuo uns daz leit iht sêre wê,</l>
				<l n="12254" xml:id="chapter-17-l-12254">sô bedenken ez ê:</l>
				<l n="12255" xml:id="chapter-17-l-12255">saejen bezzer unde baz</l>
				<l n="12256" xml:id="chapter-17-l-12256">unde snîden ouch daz.</l>
				<l n="12257" xml:id="chapter-17-l-12257">wir, die zer werlde haben muot,</l>
				<l n="12258" xml:id="chapter-17-l-12258">swie sô er sî boese oder guot,</l>
				<l n="12259" xml:id="chapter-17-l-12259">wie tuon wir unseren tagen,</l>
				<l n="12260" xml:id="chapter-17-l-12260">die wir vertrîben und verjagen</l>
				<l n="12261" xml:id="chapter-17-l-12261">in dem namen der minne</l>
				<l n="12262" xml:id="chapter-17-l-12262">und vinden niht dar inne</l>
				<l n="12263" xml:id="chapter-17-l-12263">niwan die selben arbeit,</l>
				<l n="12264" xml:id="chapter-17-l-12264">die wir haben an sî geleit:</l>
				<l n="12265" xml:id="chapter-17-l-12265">misselinge und ungeschiht!</l>
				<l n="12266" xml:id="chapter-17-l-12266">des guoten vinde wir dâ niht,</l>
				<l n="12267" xml:id="chapter-17-l-12267">des unser iegelîcher gert</l>
				<l n="12268" xml:id="chapter-17-l-12268">und des wir alle sîn entwert:</l>
				<l n="12269" xml:id="chapter-17-l-12269">daz ist der staete vriundes muot,</l>
				<l n="12270" xml:id="chapter-17-l-12270">der staeteclîche sanfte tuot,</l>
				<l n="12271" xml:id="chapter-17-l-12271">der die rôsen bî dem dorne treit,</l>
				<l n="12272" xml:id="chapter-17-l-12272">die senfte bî der arbeit;</l>
				<l n="12273" xml:id="chapter-17-l-12273">an dem ie lît verborgen</l>
				<l n="12274" xml:id="chapter-17-l-12274">diu wunne bî den sorgen;</l>
				<l n="12275" xml:id="chapter-17-l-12275">der an dem ende ie vröude birt,</l>
				<l n="12276" xml:id="chapter-17-l-12276">als ofte als er beswaeret wirt.</l>
				<l n="12277" xml:id="chapter-17-l-12277">den vindet lützel ieman nuo;</l>
				<l n="12278" xml:id="chapter-17-l-12278">alsô vorwerke wir dar zuo.</l>
				<l n="12279" xml:id="chapter-17-l-12279">Ez ist vil wâr, daz man dâ saget:</l>
				<l n="12280" xml:id="chapter-17-l-12280">'Minne ist getriben unde gejaget</l>
				<l n="12281" xml:id="chapter-17-l-12281">in den endelesten ort.'</l>
				<l n="12282" xml:id="chapter-17-l-12282">wirn haben an ir niwan daz wort.</l>
				<l n="12283" xml:id="chapter-17-l-12283">uns ist niwan der name beliben</l>
				<l n="12284" xml:id="chapter-17-l-12284">und han ouch den alsô zetriben,</l>
				<l n="12285" xml:id="chapter-17-l-12285">alsô verwortet und vernamet,</l>
				<l n="12286" xml:id="chapter-17-l-12286">daz sich diu müede ir namen schamet</l>
				<l n="12287" xml:id="chapter-17-l-12287">und ir daz wort unmaeret.</l>
				<l n="12288" xml:id="chapter-17-l-12288">si swachet unde swaeret</l>
				<l n="12289" xml:id="chapter-17-l-12289">ir selber ûf der erde.</l>
				<l n="12290" xml:id="chapter-17-l-12290">diu êrelôse unwerde,</l>
				<l n="12291" xml:id="chapter-17-l-12291">si slîchet under hûsen biten</l>
				<l n="12292" xml:id="chapter-17-l-12292">und treit von lasterlîchen siten</l>
				<l n="12293" xml:id="chapter-17-l-12293">gemanicvaltet einen sac,</l>
				<l n="12294" xml:id="chapter-17-l-12294">in dem s' ir diube und ir bejac</l>
				<l n="12295" xml:id="chapter-17-l-12295">ir selbes munde verseit</l>
				<l n="12296" xml:id="chapter-17-l-12296">und ez ze strâze veile treit.</l>
				<l n="12297" xml:id="chapter-17-l-12297">ôwê! den market schaffen wir.</l>
				<l n="12298" xml:id="chapter-17-l-12298">daz wunder trîbe wir mit ir</l>
				<l n="12299" xml:id="chapter-17-l-12299">und wellen des unschuldic sîn.</l>
				<l n="12300" xml:id="chapter-17-l-12300">Minne, aller herzen künigîn,</l>
				<l n="12301" xml:id="chapter-17-l-12301">diu vrîe, diu eine</l>
				<l n="12302" xml:id="chapter-17-l-12302">diu ist umbe kouf gemeine!</l>
				<l n="12303" xml:id="chapter-17-l-12303">wie habe wir unser hêrschaft</l>
				<l n="12304" xml:id="chapter-17-l-12304">an ir gemachet zinshaft!</l>
				<l n="12305" xml:id="chapter-17-l-12305">wir haben ein boese conterfeit</l>
				<l n="12306" xml:id="chapter-17-l-12306">in daz vingerlîn geleit</l>
				<l n="12307" xml:id="chapter-17-l-12307">und triegen uns dâ selbe mite.</l>
				<l n="12308" xml:id="chapter-17-l-12308">ez ist ein armer trügesite,</l>
				<l n="12309" xml:id="chapter-17-l-12309">der vriunden alsô liuget,</l>
				<l n="12310" xml:id="chapter-17-l-12310">daz er sich selben triuget.</l>
				<l n="12311" xml:id="chapter-17-l-12311">wir valschen minnaere,</l>
				<l n="12312" xml:id="chapter-17-l-12312">der Minnen trügenaere,</l>
				<l n="12313" xml:id="chapter-17-l-12313">wie vergânt uns unser tage,</l>
				<l n="12314" xml:id="chapter-17-l-12314">daz wir unserre clage</l>
				<l n="12315" xml:id="chapter-17-l-12315">sô selten liebez ende geben!</l>
				<l n="12316" xml:id="chapter-17-l-12316">wie vertuon wir unser leben</l>
				<l n="12317" xml:id="chapter-17-l-12317">âne liep und âne guot!</l>
				<l n="12318" xml:id="chapter-17-l-12318">nu gît uns doch daz guoten muot,</l>
				<l n="12319" xml:id="chapter-17-l-12319">daz uns ze nihte bestât.</l>
				<l n="12320" xml:id="chapter-17-l-12320">swaz ieman schoener maere hât</l>
				<l n="12321" xml:id="chapter-17-l-12321">von vriuntlîchen dingen,</l>
				<l n="12322" xml:id="chapter-17-l-12322">swaz wir mit rede vür bringen</l>
				<l n="12323" xml:id="chapter-17-l-12323">von den, die wîlent wâren</l>
				<l n="12324" xml:id="chapter-17-l-12324">vor manegen hundert jâren,</l>
				<l n="12325" xml:id="chapter-17-l-12325">daz tuot uns in dem herzen wol</l>
				<l n="12326" xml:id="chapter-17-l-12326">und sîn der selben state sô vol,</l>
				<l n="12327" xml:id="chapter-17-l-12327">daz lützel ieman waere</l>
				<l n="12328" xml:id="chapter-17-l-12328">getriuwe unde gewaere</l>
				<l n="12329" xml:id="chapter-17-l-12329">und wider den vriunt âne âkust,</l>
				<l n="12330" xml:id="chapter-17-l-12330">ern möhte sus getâne lust</l>
				<l n="12331" xml:id="chapter-17-l-12331">von sîn selbes sachen</l>
				<l n="12332" xml:id="chapter-17-l-12332">in sînem herzen machen.</l>
				<l n="12333" xml:id="chapter-17-l-12333">wan uns daz selbe z' aller zît</l>
				<l n="12334" xml:id="chapter-17-l-12334">mit jâmer under vüezen lît,</l>
				<l n="12335" xml:id="chapter-17-l-12335">dâ von ez allez ûf erstât:</l>
				<l n="12336" xml:id="chapter-17-l-12336">deist triuwe, diu von herzen gât.</l>
				<l n="12337" xml:id="chapter-17-l-12337">diu treit sich uns vergebene an.</l>
				<l n="12338" xml:id="chapter-17-l-12338">sô kêre wir daz ouge dan</l>
				<l n="12339" xml:id="chapter-17-l-12339">und trîben die süezen</l>
				<l n="12340" xml:id="chapter-17-l-12340">unruochlîch under vüezen.</l>
				<l n="12341" xml:id="chapter-17-l-12341">wir haben si mit unwerde</l>
				<l n="12342" xml:id="chapter-17-l-12342">vertreten in der erde.</l>
				<l n="12343" xml:id="chapter-17-l-12343">ob wir si gerne suohten dâ,</l>
				<l n="12344" xml:id="chapter-17-l-12344">wirn wizzen alles gâhes wâ.</l>
				<l n="12345" xml:id="chapter-17-l-12345">sô guot, sô lônbaere</l>
				<l n="12346" xml:id="chapter-17-l-12346">triuwe under vriunden waere,</l>
				<l n="12347" xml:id="chapter-17-l-12347">war umbe lieben wir si niht?</l>
				<l n="12348" xml:id="chapter-17-l-12348">ein blic, ein inneclîch gesiht</l>
				<l n="12349" xml:id="chapter-17-l-12349">ûz herzeliebes ougen,</l>
				<l n="12350" xml:id="chapter-17-l-12350">der leschet âne lougen</l>
				<l n="12351" xml:id="chapter-17-l-12351">hundert tûsent smerzen</l>
				<l n="12352" xml:id="chapter-17-l-12352">des lîbes unde des herzen.</l>
				<l n="12353" xml:id="chapter-17-l-12353">ein kus in liebes munde,</l>
				<l n="12354" xml:id="chapter-17-l-12354">der von des herzen grunde</l>
				<l n="12355" xml:id="chapter-17-l-12355">her ûf geslichen kaeme,</l>
				<l n="12356" xml:id="chapter-17-l-12356">ôhî waz der benaeme</l>
				<l n="12357" xml:id="chapter-17-l-12357">seneder sorge und herzenôt!</l>
				<l n="12358" xml:id="chapter-17-l-12358">Ich weiz wol, Tristan unde Îsôt,</l>
				<l n="12359" xml:id="chapter-17-l-12359">die gebitelôsen beide</l>
				<l n="12360" xml:id="chapter-17-l-12360">benâmen ouch ir leide</l>
				<l n="12361" xml:id="chapter-17-l-12361">unde ir triure ein ander vil,</l>
				<l n="12362" xml:id="chapter-17-l-12362">dô sî begriffen daz zil</l>
				<l n="12363" xml:id="chapter-17-l-12363">gemeines willen under in.</l>
				<l n="12364" xml:id="chapter-17-l-12364">jener gelange was dô hin,</l>
				<l n="12365" xml:id="chapter-17-l-12365">der die gedanken anget.</l>
				<l n="12366" xml:id="chapter-17-l-12366">swes gelieben gelanget,</l>
				<l n="12367" xml:id="chapter-17-l-12367">des triben s' under in genuoc,</l>
				<l n="12368" xml:id="chapter-17-l-12368">sô sich diu zît alsô getruoc.</l>
				<l n="12369" xml:id="chapter-17-l-12369">sô sî z' ir state kâmen,</l>
				<l n="12370" xml:id="chapter-17-l-12370">si gâben unde nâmen</l>
				<l n="12371" xml:id="chapter-17-l-12371">mit getriuwelîchem sinne</l>
				<l n="12372" xml:id="chapter-17-l-12372">in selben unde der minne</l>
				<l n="12373" xml:id="chapter-17-l-12373">willegen zins unde zol.</l>
				<l n="12374" xml:id="chapter-17-l-12374">in was vil inneclîche wol</l>
				<l n="12375" xml:id="chapter-17-l-12375">an der reise und an der vart.</l>
				<l n="12376" xml:id="chapter-17-l-12376">dô diu vremede hine wart,</l>
				<l n="12377" xml:id="chapter-17-l-12377">dô was ir heinlîche</l>
				<l n="12378" xml:id="chapter-17-l-12378">rîlîch unde rîche.</l>
				<l n="12379" xml:id="chapter-17-l-12379">und was daz wîsheit unde sin.</l>
				<l n="12380" xml:id="chapter-17-l-12380">wan die sich helent under in,</l>
				<l n="12381" xml:id="chapter-17-l-12381">sît daz si sich enbârent</l>
				<l n="12382" xml:id="chapter-17-l-12382">und danne ir schame vârent</l>
				<l n="12383" xml:id="chapter-17-l-12383">und gestent sich an liebe,</l>
				<l n="12384" xml:id="chapter-17-l-12384">die sint ir selber diebe.</l>
				<l n="12385" xml:id="chapter-17-l-12385">sô sî sich danne ie mêre helent,</l>
				<l n="12386" xml:id="chapter-17-l-12386">sô s' ie mêre in selben stelent</l>
				<l n="12387" xml:id="chapter-17-l-12387">und mischent liep mit leide.</l>
				<l n="12388" xml:id="chapter-17-l-12388">dise gelieben beide</l>
				<l n="12389" xml:id="chapter-17-l-12389">die enhâlen sich ze nihte.</l>
				<l n="12390" xml:id="chapter-17-l-12390">mit rede und mit gesihte</l>
				<l n="12391" xml:id="chapter-17-l-12391">wâren si heinlîch under in.</l>
				<l n="12392" xml:id="chapter-17-l-12392">Sus triben sî die reise hin</l>
				<l n="12393" xml:id="chapter-17-l-12393">mit wunneclîchem lebene</l>
				<l n="12394" xml:id="chapter-17-l-12394">und doch niht gâr vergebene:</l>
				<l n="12395" xml:id="chapter-17-l-12395">in tete diu vorvorhte wê.</l>
				<l n="12396" xml:id="chapter-17-l-12396">sî bevorhten daz ê</l>
				<l n="12397" xml:id="chapter-17-l-12397">dâ ez ouch sider zuo kam,</l>
				<l n="12398" xml:id="chapter-17-l-12398">daz in sît vröude vil benam</l>
				<l n="12399" xml:id="chapter-17-l-12399">und brâhte sî ze maneger nôt:</l>
				<l n="12400" xml:id="chapter-17-l-12400">daz was daz, daz diu schoene Îsôt</l>
				<l n="12401" xml:id="chapter-17-l-12401">dem manne werden solte,</l>
				<l n="12402" xml:id="chapter-17-l-12402">dem sî niht werden wolte.</l>
				<l n="12403" xml:id="chapter-17-l-12403">ouch twanc si beidiu noch ein leit:</l>
				<l n="12404" xml:id="chapter-17-l-12404">daz was Îsôte wîpheit.</l>
				<l n="12405" xml:id="chapter-17-l-12405">hier umbe was in leide.</l>
				<l n="12406" xml:id="chapter-17-l-12406">diz leidete si beide.</l>
				<l n="12407" xml:id="chapter-17-l-12407">doch was in disiu swaere</l>
				<l n="12408" xml:id="chapter-17-l-12408">lîht unde tragebaere,</l>
				<l n="12409" xml:id="chapter-17-l-12409">wan sî ir willen under in zwein</l>
				<l n="12410" xml:id="chapter-17-l-12410">vrîlîche haeten in ein</l>
				<l n="12411" xml:id="chapter-17-l-12411">dicke und ze manegem mâle.</l>
				<l n="12412" xml:id="chapter-17-l-12412">nu daz si Curnewâle</l>
				<l n="12413" xml:id="chapter-17-l-12413">gevuoren alsô nâhen,</l>
				<l n="12414" xml:id="chapter-17-l-12414">daz sî daz lant wol sâhen,</l>
				<l n="12415" xml:id="chapter-17-l-12415">des vröuten sî sich alle dô.</l>
				<l n="12416" xml:id="chapter-17-l-12416">si wâren sîn alle vrô</l>
				<l n="12417" xml:id="chapter-17-l-12417">wan eine Tristan unde Îsôt.</l>
				<l n="12418" xml:id="chapter-17-l-12418">der angest was ez unde ir nôt.</l>
				<l n="12419" xml:id="chapter-17-l-12419">der wille waere der geschehen,</l>
				<l n="12420" xml:id="chapter-17-l-12420">sine haeten niemer lant gesehen.</l>
				<l n="12421" xml:id="chapter-17-l-12421">diu vorhte ir beider êren</l>
				<l n="12422" xml:id="chapter-17-l-12422">diu begunde ir herze sêren.</l>
				<l n="12423" xml:id="chapter-17-l-12423">sine kunden sich berâten nie,</l>
				<l n="12424" xml:id="chapter-17-l-12424">waz sî getaeten oder wie,</l>
				<l n="12425" xml:id="chapter-17-l-12425">daz Îsôte wîpheit</l>
				<l n="12426" xml:id="chapter-17-l-12426">dem künege würde verseit.</l>
				<l n="12427" xml:id="chapter-17-l-12427">und doch swie unrâtbaere</l>
				<l n="12428" xml:id="chapter-17-l-12428">kindesche minnaere</l>
				<l n="12429" xml:id="chapter-17-l-12429">in ir kintheite sint,</l>
				<l n="12430" xml:id="chapter-17-l-12430">der rât geviel doch an daz kint.</l>
				<l n="12431" xml:id="chapter-17-l-12431">Sô minne an tumben kinden</l>
				<l n="12432" xml:id="chapter-17-l-12432">ir spil gerâtet vinden,</l>
				<l n="12433" xml:id="chapter-17-l-12433">sô muge wir an den kinden</l>
				<l n="12434" xml:id="chapter-17-l-12434">witze unde liste vinden.</l>
			</div>
			<div n="18" xml:id="chapter-18" type="chapter" data-level="1">
				<head xml:lang="deu-Latn">Brangäne</head>
				<l n="12435" xml:id="chapter-18-l-12435">Lange umberede sî hin geleit:</l>
				<l n="12436" xml:id="chapter-18-l-12436">Îsôt vant in ir kintheit</l>
				<l n="12437" xml:id="chapter-18-l-12437">eine witze und einen list,</l>
				<l n="12438" xml:id="chapter-18-l-12438">den allerbesten zuo der vrist:</l>
				<l n="12439" xml:id="chapter-18-l-12439">daz sî niemêre taeten,</l>
				<l n="12440" xml:id="chapter-18-l-12440">niwan Brangaenen baeten,</l>
				<l n="12441" xml:id="chapter-18-l-12441">daz si an der êrsten naht</l>
				<l n="12442" xml:id="chapter-18-l-12442">sunder rede und sunder braht</l>
				<l n="12443" xml:id="chapter-18-l-12443">bî Marke ir hêrren laege,</l>
				<l n="12444" xml:id="chapter-18-l-12444">geselleschefte im pflaege.</l>
				<l n="12445" xml:id="chapter-18-l-12445">ezn würde im niemer baz entsaget,</l>
				<l n="12446" xml:id="chapter-18-l-12446">wan sî was schoene und was ouch maget.</l>
				<l n="12447" xml:id="chapter-18-l-12447">alsus sô lêret minne</l>
				<l n="12448" xml:id="chapter-18-l-12448">durnehteclîche sinne</l>
				<l n="12449" xml:id="chapter-18-l-12449">ze valsche sîn vervlizzen,</l>
				<l n="12450" xml:id="chapter-18-l-12450">die doch niht solten wizzen,</l>
				<l n="12451" xml:id="chapter-18-l-12451">waz ze sus getâner trüge</l>
				<l n="12452" xml:id="chapter-18-l-12452">und ze valscheit gezüge.</l>
				<l n="12453" xml:id="chapter-18-l-12453">die gelieben alsô tâten:</l>
				<l n="12454" xml:id="chapter-18-l-12454">Brangaenen sî bâten</l>
				<l n="12455" xml:id="chapter-18-l-12455">alse lange und alsô vil,</l>
				<l n="12456" xml:id="chapter-18-l-12456">biz sî si brâhten ûf daz zil,</l>
				<l n="12457" xml:id="chapter-18-l-12457">daz s' in zer urtaete</l>
				<l n="12458" xml:id="chapter-18-l-12458">gelobete, daz siz taete.</l>
				<l n="12459" xml:id="chapter-18-l-12459">und lobete ez ouch mit maneger nôt.</l>
				<l n="12460" xml:id="chapter-18-l-12460">sine wart niht z' einem mâle rôt</l>
				<l n="12461" xml:id="chapter-18-l-12461">und missevar von dirre bete,</l>
				<l n="12462" xml:id="chapter-18-l-12462">als ez ir michel nôt tete.</l>
				<l n="12463" xml:id="chapter-18-l-12463">diu bete was ouch seltsaene.</l>
				<l n="12464" xml:id="chapter-18-l-12464">'trût vrouwe' sprach Brangaene</l>
				<l n="12465" xml:id="chapter-18-l-12465">'iuwer muoter, diu vrouwe mîn,</l>
				<l n="12466" xml:id="chapter-18-l-12466">diu saelige künigîn</l>
				<l n="12467" xml:id="chapter-18-l-12467">diu bevalch iuch mir in mîne pflege</l>
				<l n="12468" xml:id="chapter-18-l-12468">und solte iuch selbe an disem wege</l>
				<l n="12469" xml:id="chapter-18-l-12469">unde an dirre veigen vart</l>
				<l n="12470" xml:id="chapter-18-l-12470">vor disem leide haben bewart.</l>
				<l n="12471" xml:id="chapter-18-l-12471">nu habet ir laster unde leit</l>
				<l n="12472" xml:id="chapter-18-l-12472">von mîner warlôsekeit.</l>
				<l n="12473" xml:id="chapter-18-l-12473">von diu darf ich ez mâze clagen,</l>
				<l n="12474" xml:id="chapter-18-l-12474">muoz ich daz laster mit iu tragen,</l>
				<l n="12475" xml:id="chapter-18-l-12475">und waere ouch wol gevüege,</l>
				<l n="12476" xml:id="chapter-18-l-12476">daz ich ez eine trüege,</l>
				<l n="12477" xml:id="chapter-18-l-12477">möhtet ir dâ von gesîn.</l>
				<l n="12478" xml:id="chapter-18-l-12478">genaedeclîcher trehtîn,</l>
				<l n="12479" xml:id="chapter-18-l-12479">wie vergaeze dû mîn sô!'</l>
				<l n="12480" xml:id="chapter-18-l-12480">Îsôt sprach zuo Brangaenen dô:</l>
				<l n="12481" xml:id="chapter-18-l-12481">'stolziu niftel, sage mir,</l>
				<l n="12482" xml:id="chapter-18-l-12482">waz meinestû, waz wirret dir?</l>
				<l n="12483" xml:id="chapter-18-l-12483">mich wundert sêre, waz tu clages.'</l>
				<l n="12484" xml:id="chapter-18-l-12484">'vrouwe, dâ warf ich anders tages</l>
				<l n="12485" xml:id="chapter-18-l-12485">ûz dem schiffe ein glasevaz.'</l>
				<l n="12486" xml:id="chapter-18-l-12486">'sô taete dû, waz wirret daz?'</l>
				<l n="12487" xml:id="chapter-18-l-12487">'owî!' sprach sî 'daz selbe glas</l>
				<l n="12488" xml:id="chapter-18-l-12488">und der tranc, der dar inne was,</l>
				<l n="12489" xml:id="chapter-18-l-12489">der ist iuwer beider tôt.'</l>
				<l n="12490" xml:id="chapter-18-l-12490">'war umbe, niftel?' sprach Îsôt</l>
				<l n="12491" xml:id="chapter-18-l-12491">'wie ist disem maere?' 'im ist alsô.'</l>
				<l n="12492" xml:id="chapter-18-l-12492">Brangaene seite in beiden dô</l>
				<l n="12493" xml:id="chapter-18-l-12493">die rede von ende her dan.</l>
				<l n="12494" xml:id="chapter-18-l-12494">'nu walte es got!' sprach Tristan</l>
				<l n="12495" xml:id="chapter-18-l-12495">'ez waere tôt oder leben:</l>
				<l n="12496" xml:id="chapter-18-l-12496">ez hât mir sanfte vergeben.</l>
				<l n="12497" xml:id="chapter-18-l-12497">ine weiz, wie jener werden sol;</l>
				<l n="12498" xml:id="chapter-18-l-12498">dirre tôt der tuot mir wol.</l>
				<l n="12499" xml:id="chapter-18-l-12499">solte diu wunneclîche Îsôt</l>
				<l n="12500" xml:id="chapter-18-l-12500">iemer alsus sî mîn tôt,</l>
				<l n="12501" xml:id="chapter-18-l-12501">sô wolte ich gerne werben</l>
				<l n="12502" xml:id="chapter-18-l-12502">umbe ein êweclîchez sterben.'</l>
				<l n="12503" xml:id="chapter-18-l-12503">Lât alle rede belîben.</l>
				<l n="12504" xml:id="chapter-18-l-12504">welle wir liebe trîben,</l>
				<l n="12505" xml:id="chapter-18-l-12505">ezn mac sô niht belîben,</l>
				<l n="12506" xml:id="chapter-18-l-12506">wirn müezen leide ouch trîben.</l>
				<l n="12507" xml:id="chapter-18-l-12507">Swie sanfte uns mit der liebe sî,</l>
				<l n="12508" xml:id="chapter-18-l-12508">sô müeze wir doch ie dâ bî</l>
				<l n="12509" xml:id="chapter-18-l-12509">gedenken der êren.</l>
				<l n="12510" xml:id="chapter-18-l-12510">swer sich an niht wil kêren</l>
				<l n="12511" xml:id="chapter-18-l-12511">wan an des lîbes gelust,</l>
				<l n="12512" xml:id="chapter-18-l-12512">daz ist der êren verlust.</l>
				<l n="12513" xml:id="chapter-18-l-12513">swie wol Tristande taete</l>
				<l n="12514" xml:id="chapter-18-l-12514">daz leben, daz er haete,</l>
				<l n="12515" xml:id="chapter-18-l-12515">sîn êre zôch in doch dervan.</l>
				<l n="12516" xml:id="chapter-18-l-12516">sîn triuwe lac im allez an,</l>
				<l n="12517" xml:id="chapter-18-l-12517">daz er ir wol gedaehte</l>
				<l n="12518" xml:id="chapter-18-l-12518">und Marke sîn wîp braehte.</l>
				<l n="12519" xml:id="chapter-18-l-12519">die beide, triuwe und êre,</l>
				<l n="12520" xml:id="chapter-18-l-12520">die twungen im sêre</l>
				<l n="12521" xml:id="chapter-18-l-12521">sîn herze und sîne sinne.</l>
				<l n="12522" xml:id="chapter-18-l-12522">die dâ vor an der minne</l>
				<l n="12523" xml:id="chapter-18-l-12523">wâren worden sigelôs,</l>
				<l n="12524" xml:id="chapter-18-l-12524">dô er die minne vür si kôs.</l>
				<l n="12525" xml:id="chapter-18-l-12525">die selben sigelôsen zwô</l>
				<l n="12526" xml:id="chapter-18-l-12526">die gesigeten an der minne dô.</l>
				<l n="12527" xml:id="chapter-18-l-12527">Tristan der sante boten zehant</l>
				<l n="12528" xml:id="chapter-18-l-12528">in zwein batêlen wider lant</l>
				<l n="12529" xml:id="chapter-18-l-12529">und enbôt Marke maere,</l>
				<l n="12530" xml:id="chapter-18-l-12530">wie ez ergangen waere</l>
				<l n="12531" xml:id="chapter-18-l-12531">umbe die schoenen von Îlant.</l>
				<l n="12532" xml:id="chapter-18-l-12532">Marke besande zehant,</l>
				<l n="12533" xml:id="chapter-18-l-12533">swen er besenden kunde.</l>
				<l n="12534" xml:id="chapter-18-l-12534">dâ randen an der stunde</l>
				<l n="12535" xml:id="chapter-18-l-12535">tûsent boten nâch ritterschaft.</l>
				<l n="12536" xml:id="chapter-18-l-12536">man enpfienc mit micheler craft</l>
				<l n="12537" xml:id="chapter-18-l-12537">die kunden und die geste.</l>
				<l n="12538" xml:id="chapter-18-l-12538">daz ergest und daz beste,</l>
				<l n="12539" xml:id="chapter-18-l-12539">daz Marke an disen zwein enpfie,</l>
				<l n="12540" xml:id="chapter-18-l-12540">mit den sîn leben ouch hine gie,</l>
				<l n="12541" xml:id="chapter-18-l-12541">daz selbe enpfienc er alse wol,</l>
				<l n="12542" xml:id="chapter-18-l-12542">als ein man daz enpfâhen sol,</l>
				<l n="12543" xml:id="chapter-18-l-12543">daz ime vor allen dingen ist.</l>
				<l n="12544" xml:id="chapter-18-l-12544">Marke der hiez an der vrist</l>
				<l n="12545" xml:id="chapter-18-l-12545">den lantbarûnen allen sagen,</l>
				<l n="12546" xml:id="chapter-18-l-12546">daz s' inner ahzehen tagen</l>
				<l n="12547" xml:id="chapter-18-l-12547">alle ze hove kaemen,</l>
				<l n="12548" xml:id="chapter-18-l-12548">als sî im wol gezaemen</l>
				<l n="12549" xml:id="chapter-18-l-12549">ze sîner brûtleite.</l>
				<l n="12550" xml:id="chapter-18-l-12550">diz allez was bereite.</l>
				<l n="12551" xml:id="chapter-18-l-12551">si kâmen rîlîche dar.</l>
				<l n="12552" xml:id="chapter-18-l-12552">dar kam manc wunneclîchiu schar</l>
				<l n="12553" xml:id="chapter-18-l-12553">von rittern und von vrouwen</l>
				<l n="12554" xml:id="chapter-18-l-12554">ir ougen wunne schouwen,</l>
				<l n="12555" xml:id="chapter-18-l-12555">die liehten Îsôte.</l>
				<l n="12556" xml:id="chapter-18-l-12556">diu wart vil unde genôte</l>
				<l n="12557" xml:id="chapter-18-l-12557">und ze wunder an gesehen</l>
				<l n="12558" xml:id="chapter-18-l-12558">und niwan des einen gejehen:</l>
				<l n="12559" xml:id="chapter-18-l-12559">'Îsôt, Îsôt la blunde</l>
				<l n="12560" xml:id="chapter-18-l-12560">marveil de tû le munde.</l>
				<l n="12561" xml:id="chapter-18-l-12561">Îsôt diu ist besunder</l>
				<l n="12562" xml:id="chapter-18-l-12562">über al die werlt ein wunder.</l>
				<l n="12563" xml:id="chapter-18-l-12563">ez ist wâr, daz man dâ saget</l>
				<l n="12564" xml:id="chapter-18-l-12564">von dirre saeligen maget.</l>
				<l n="12565" xml:id="chapter-18-l-12565">si gît der werlde wunne</l>
				<l n="12566" xml:id="chapter-18-l-12566">gelîche alsam diu sunne.</l>
				<l n="12567" xml:id="chapter-18-l-12567">ezn gewunnen elliu rîche</l>
				<l n="12568" xml:id="chapter-18-l-12568">nie maget sô wunneclîche.'</l>
				<l n="12569" xml:id="chapter-18-l-12569">Nu sî z' ir ê bestatet wart</l>
				<l n="12570" xml:id="chapter-18-l-12570">und an ir rehte bewart,</l>
				<l n="12571" xml:id="chapter-18-l-12571">daz Curnewal und Engelant</l>
				<l n="12572" xml:id="chapter-18-l-12572">sô wart besetzet in ir hant,</l>
				<l n="12573" xml:id="chapter-18-l-12573">ob sî niht erben baere,</l>
				<l n="12574" xml:id="chapter-18-l-12574">daz Tristan erbe waere,</l>
				<l n="12575" xml:id="chapter-18-l-12575">unde ir hulde wart getân.</l>
				<l n="12576" xml:id="chapter-18-l-12576">des nahtes dô si solte gân</l>
				<l n="12577" xml:id="chapter-18-l-12577">slâfen z' ir hêrren Marke,</l>
				<l n="12578" xml:id="chapter-18-l-12578">nu haeten sî sich starke</l>
				<l n="12579" xml:id="chapter-18-l-12579">sî und Brangaene und Tristan</l>
				<l n="12580" xml:id="chapter-18-l-12580">vor hin gevlizzen dar an,</l>
				<l n="12581" xml:id="chapter-18-l-12581">daz sî ir state unde ir stat</l>
				<l n="12582" xml:id="chapter-18-l-12582">wîslîchen haeten besat</l>
				<l n="12583" xml:id="chapter-18-l-12583">und wol vor hin berâten.</l>
				<l n="12584" xml:id="chapter-18-l-12584">in Markes kemenâten</l>
				<l n="12585" xml:id="chapter-18-l-12585">was nieman wan si vieriu,</l>
				<l n="12586" xml:id="chapter-18-l-12586">der künic selbe und si driu.</l>
				<l n="12587" xml:id="chapter-18-l-12587">nu was ouch Marke nider komen.</l>
				<l n="12588" xml:id="chapter-18-l-12588">Brangaene haete an sich genomen</l>
				<l n="12589" xml:id="chapter-18-l-12589">der küniginne cleider.</l>
				<l n="12590" xml:id="chapter-18-l-12590">diu cleider ir beider</l>
				<l n="12591" xml:id="chapter-18-l-12591">wâren verwandelt under in.</l>
				<l n="12592" xml:id="chapter-18-l-12592">Tristan vuorte Brangaenen hin</l>
				<l n="12593" xml:id="chapter-18-l-12593">die marter lîden und die nôt.</l>
				<l n="12594" xml:id="chapter-18-l-12594">diu lieht diu laschte ir vrouwe Îsôt.</l>
				<l n="12595" xml:id="chapter-18-l-12595">Marke Brangaenen zuo z' im twanc.</l>
				<l n="12596" xml:id="chapter-18-l-12596">ine weiz, wie ir der anevanc</l>
				<l n="12597" xml:id="chapter-18-l-12597">geviele dirre sache.</l>
				<l n="12598" xml:id="chapter-18-l-12598">si dolte sô gemache,</l>
				<l n="12599" xml:id="chapter-18-l-12599">daz ez gâr âne braht beleip.</l>
				<l n="12600" xml:id="chapter-18-l-12600">swaz ir gespil mit ir getreip,</l>
				<l n="12601" xml:id="chapter-18-l-12601">si leiste unde werte,</l>
				<l n="12602" xml:id="chapter-18-l-12602">swes er hin z' ir gegerte,</l>
				<l n="12603" xml:id="chapter-18-l-12603">mit messing und mit golde,</l>
				<l n="12604" xml:id="chapter-18-l-12604">als wol alse er wolde.</l>
				<l n="12605" xml:id="chapter-18-l-12605">ich wil mich ouch des wol versehen,</l>
				<l n="12606" xml:id="chapter-18-l-12606">daz ez ê selten sî geschehen,</l>
				<l n="12607" xml:id="chapter-18-l-12607">daz ie sô schoene messinc</l>
				<l n="12608" xml:id="chapter-18-l-12608">vür guldîniu teidinc</l>
				<l n="12609" xml:id="chapter-18-l-12609">ze bettegelte würde gegeben.</l>
				<l n="12610" xml:id="chapter-18-l-12610">deiswâr ich sazte ez wol mîn leben,</l>
				<l n="12611" xml:id="chapter-18-l-12611">daz sît Adâmes tagen</l>
				<l n="12612" xml:id="chapter-18-l-12612">als edel valsch nie wart geslagen</l>
				<l n="12613" xml:id="chapter-18-l-12613">noch nie sô gaebiu trügeheit</l>
				<l n="12614" xml:id="chapter-18-l-12614">an mannes sîten wart geleit.</l>
				<l n="12615" xml:id="chapter-18-l-12615">Die wîle ouch sî zwei lâgen,</l>
				<l n="12616" xml:id="chapter-18-l-12616">ir bettespiles pflâgen,</l>
				<l n="12617" xml:id="chapter-18-l-12617">al die wîle haete Îsôt</l>
				<l n="12618" xml:id="chapter-18-l-12618">michel angest unde nôt.</l>
				<l n="12619" xml:id="chapter-18-l-12619">si dâhte allez wider sich:</l>
				<l n="12620" xml:id="chapter-18-l-12620">'got hêrre, nû beware mich</l>
				<l n="12621" xml:id="chapter-18-l-12621">und hilf mir, daz mîn niftelîn</l>
				<l n="12622" xml:id="chapter-18-l-12622">wider mich getriuwe müeze sîn!</l>
				<l n="12623" xml:id="chapter-18-l-12623">trîbet sî diz bettespil</l>
				<l n="12624" xml:id="chapter-18-l-12624">iht ze lange und iht ze vil,</l>
				<l n="12625" xml:id="chapter-18-l-12625">ich vürhte ez ir sô wol behage,</l>
				<l n="12626" xml:id="chapter-18-l-12626">daz sî vil lîhte dâ betage.</l>
				<l n="12627" xml:id="chapter-18-l-12627">sô werde wir alle</l>
				<l n="12628" xml:id="chapter-18-l-12628">ze spotte und ze schalle.'</l>
				<l n="12629" xml:id="chapter-18-l-12629">nein, ir gedanke unde ir muot</l>
				<l n="12630" xml:id="chapter-18-l-12630">die wâren lûter unde guot.</l>
				<l n="12631" xml:id="chapter-18-l-12631">dô si vür Îsolde</l>
				<l n="12632" xml:id="chapter-18-l-12632">geleiste, daz si solde,</l>
				<l n="12633" xml:id="chapter-18-l-12633">unde ir teidinc ergie,</l>
				<l n="12634" xml:id="chapter-18-l-12634">von dem bette sî sich lie.</l>
				<l n="12635" xml:id="chapter-18-l-12635">nû was ouch Îsôt hantgar.</l>
				<l n="12636" xml:id="chapter-18-l-12636">vür daz bette saz si dar,</l>
				<l n="12637" xml:id="chapter-18-l-12637">als ez diu selbe solte sîn.</l>
				<l n="12638" xml:id="chapter-18-l-12638">zehant iesch ouch der künec den wîn.</l>
				<l n="12639" xml:id="chapter-18-l-12639">dâ volgete er dem site mite,</l>
				<l n="12640" xml:id="chapter-18-l-12640">wan ez was in den zîten site,</l>
				<l n="12641" xml:id="chapter-18-l-12641">daz man des ellîche pflac,</l>
				<l n="12642" xml:id="chapter-18-l-12642">swer sô bî einer megede lac</l>
				<l n="12643" xml:id="chapter-18-l-12643">und ir den bluomen abe genam,</l>
				<l n="12644" xml:id="chapter-18-l-12644">daz eteswer mit wîne kam</l>
				<l n="12645" xml:id="chapter-18-l-12645">und lie si trinken beide</l>
				<l n="12646" xml:id="chapter-18-l-12646">samet âne underscheide.</l>
				<l n="12647" xml:id="chapter-18-l-12647">der selbe site ergieng ouch dâ.</l>
				<l n="12648" xml:id="chapter-18-l-12648">Tristan sîn neve der brâhte iesâ</l>
				<l n="12649" xml:id="chapter-18-l-12649">beidiu lieht unde wîn.</l>
				<l n="12650" xml:id="chapter-18-l-12650">der künec tranc und diu künigîn.</l>
				<l n="12651" xml:id="chapter-18-l-12651">ouch sagent genuoge maere,</l>
				<l n="12652" xml:id="chapter-18-l-12652">daz ez des trankes waere,</l>
				<l n="12653" xml:id="chapter-18-l-12653">von dem Tristan unde Îsôt</l>
				<l n="12654" xml:id="chapter-18-l-12654">gevielen in ir herzenôt.</l>
				<l n="12655" xml:id="chapter-18-l-12655">nein des trankes was nimê.</l>
				<l n="12656" xml:id="chapter-18-l-12656">Brangaene warf in in den sê.</l>
				<l n="12657" xml:id="chapter-18-l-12657">Nu sî dem site gegiengen mite,</l>
				<l n="12658" xml:id="chapter-18-l-12658">beidiu getrunken nâch dem site,</l>
				<l n="12659" xml:id="chapter-18-l-12659">diu junge künigîn Îsôt</l>
				<l n="12660" xml:id="chapter-18-l-12660">diu leite sich mit maneger nôt,</l>
				<l n="12661" xml:id="chapter-18-l-12661">mit tougenlîchem smerzen</l>
				<l n="12662" xml:id="chapter-18-l-12662">ir muotes unde ir herzen</l>
				<l n="12663" xml:id="chapter-18-l-12663">zuo dem künege ir hêrren nider.</l>
				<l n="12664" xml:id="chapter-18-l-12664">der greif an sîne vröude wider;</l>
				<l n="12665" xml:id="chapter-18-l-12665">er twanc si nâhe an sînen lîp.</l>
				<l n="12666" xml:id="chapter-18-l-12666">in dûhte wîp alse wîp.</l>
				<l n="12667" xml:id="chapter-18-l-12667">er vant ouch die vil schiere</l>
				<l n="12668" xml:id="chapter-18-l-12668">von guoter maniere.</l>
				<l n="12669" xml:id="chapter-18-l-12669">ime was ein als ander.</l>
				<l n="12670" xml:id="chapter-18-l-12670">an ietwederre vander</l>
				<l n="12671" xml:id="chapter-18-l-12671">golt unde messinc.</l>
				<l n="12672" xml:id="chapter-18-l-12672">ouch leisten s' ime ir teidinc</l>
				<l n="12673" xml:id="chapter-18-l-12673">alsô dan und alsô dar,</l>
				<l n="12674" xml:id="chapter-18-l-12674">daz er nie nihtes wart gewar.</l>
				<l n="12675" xml:id="chapter-18-l-12675">Îsôt diu was dô starke</l>
				<l n="12676" xml:id="chapter-18-l-12676">von ir hêrren Marke</l>
				<l n="12677" xml:id="chapter-18-l-12677">geminnet unde gehêret,</l>
				<l n="12678" xml:id="chapter-18-l-12678">geprîset unde g' êret</l>
				<l n="12679" xml:id="chapter-18-l-12679">von liute und von lande.</l>
				<l n="12680" xml:id="chapter-18-l-12680">wan man sô maneger hande</l>
				<l n="12681" xml:id="chapter-18-l-12681">vuoge unde saelde an ir gesach,</l>
				<l n="12682" xml:id="chapter-18-l-12682">ir lop unde ir êre sprach,</l>
				<l n="12683" xml:id="chapter-18-l-12683">swaz lop gesprechen kunde.</l>
				<l n="12684" xml:id="chapter-18-l-12684">under dirre stunde</l>
				<l n="12685" xml:id="chapter-18-l-12685">haete sî und ir amîs</l>
				<l n="12686" xml:id="chapter-18-l-12686">ir kurzewîle manege wîs,</l>
				<l n="12687" xml:id="chapter-18-l-12687">ir wunne spâte unde vruo,</l>
				<l n="12688" xml:id="chapter-18-l-12688">wan nieman wânde niht dar zuo.</l>
				<l n="12689" xml:id="chapter-18-l-12689">dane dâhte weder wîp noch man</l>
				<l n="12690" xml:id="chapter-18-l-12690">dekeiner slahte undinges an.</l>
				<l n="12691" xml:id="chapter-18-l-12691">wan si was in sîner pflege</l>
				<l n="12692" xml:id="chapter-18-l-12692">alle stunde und alle wege</l>
				<l n="12693" xml:id="chapter-18-l-12693">und lebete, swie si dûhte guot.</l>
				<l n="12694" xml:id="chapter-18-l-12694">Hie mite sô nam si in ir muot</l>
				<l n="12695" xml:id="chapter-18-l-12695">und bedâhte allez ir dinc.</l>
				<l n="12696" xml:id="chapter-18-l-12696">sît nieman ir haelinc</l>
				<l n="12697" xml:id="chapter-18-l-12697">unde ir trügeliste</l>
				<l n="12698" xml:id="chapter-18-l-12698">niwan Brangaene wiste,</l>
				<l n="12699" xml:id="chapter-18-l-12699">enwaere sî danne eine,</l>
				<l n="12700" xml:id="chapter-18-l-12700">sô dörfte s' iemer cleine</l>
				<l n="12701" xml:id="chapter-18-l-12701">gesorgen umbe ir êre.</l>
				<l n="12702" xml:id="chapter-18-l-12702">si sorgete sêre</l>
				<l n="12703" xml:id="chapter-18-l-12703">und vorhte harte starke,</l>
				<l n="12704" xml:id="chapter-18-l-12704">Brangaene ob sî ze Marke</l>
				<l n="12705" xml:id="chapter-18-l-12705">dekeine liebe haete,</l>
				<l n="12706" xml:id="chapter-18-l-12706">daz sî im kunt taete</l>
				<l n="12707" xml:id="chapter-18-l-12707">ir laster unde ir maere,</l>
				<l n="12708" xml:id="chapter-18-l-12708">als ez ergangen waere.</l>
				<l n="12709" xml:id="chapter-18-l-12709">diu sorchafte künigîn</l>
				<l n="12710" xml:id="chapter-18-l-12710">diu tete an disen dingen schîn,</l>
				<l n="12711" xml:id="chapter-18-l-12711">daz man laster unde spot</l>
				<l n="12712" xml:id="chapter-18-l-12712">mêre vürhtet danne got.</l>
				<l n="12713" xml:id="chapter-18-l-12713">zwêne knehte sî besande</l>
				<l n="12714" xml:id="chapter-18-l-12714">vremede von Engelande.</l>
				<l n="12715" xml:id="chapter-18-l-12715">die selben hiez si beide</l>
				<l n="12716" xml:id="chapter-18-l-12716">swern eide und eide,</l>
				<l n="12717" xml:id="chapter-18-l-12717">triuwe über triuwe geben.</l>
				<l n="12718" xml:id="chapter-18-l-12718">dâ zuo gebôt s' in an ir leben,</l>
				<l n="12719" xml:id="chapter-18-l-12719">swaz sî si hieze ane gân,</l>
				<l n="12720" xml:id="chapter-18-l-12720">daz daz beidiu getân</l>
				<l n="12721" xml:id="chapter-18-l-12721">und ouch verholn waere.</l>
				<l n="12722" xml:id="chapter-18-l-12722">sus seite s' in ir maere.</l>
				<l n="12723" xml:id="chapter-18-l-12723">diu mortraete sprach zuo z' in:</l>
				<l n="12724" xml:id="chapter-18-l-12724">'nu merket beide mînen sin.</l>
				<l n="12725" xml:id="chapter-18-l-12725">ich sende eine maget mit iu,</l>
				<l n="12726" xml:id="chapter-18-l-12726">die nemet und rîtet ir driu</l>
				<l n="12727" xml:id="chapter-18-l-12727">heinlîchen unde balde</l>
				<l n="12728" xml:id="chapter-18-l-12728">eteswar z' einem walde,</l>
				<l n="12729" xml:id="chapter-18-l-12729">er sî verre oder bî,</l>
				<l n="12730" xml:id="chapter-18-l-12730">der iu dar zuo gevellec sî,</l>
				<l n="12731" xml:id="chapter-18-l-12731">dâ nieman heinlîche habe,</l>
				<l n="12732" xml:id="chapter-18-l-12732">und slahet ir daz houbet abe.</l>
				<l n="12733" xml:id="chapter-18-l-12733">und alle ir rede die merket ir,</l>
				<l n="12734" xml:id="chapter-18-l-12734">und swaz si sage, daz saget mir.</l>
				<l n="12735" xml:id="chapter-18-l-12735">ir zungen bringet mir her dan.</l>
				<l n="12736" xml:id="chapter-18-l-12736">und sît ouch des gewis dar an,</l>
				<l n="12737" xml:id="chapter-18-l-12737">swie sô ich ez in ein getrage,</l>
				<l n="12738" xml:id="chapter-18-l-12738">daz ich iuch morgen an dem tage</l>
				<l n="12739" xml:id="chapter-18-l-12739">mit rîlîcher sache</l>
				<l n="12740" xml:id="chapter-18-l-12740">beide ritter mache</l>
				<l n="12741" xml:id="chapter-18-l-12741">und wil iu lîhen unde geben,</l>
				<l n="12742" xml:id="chapter-18-l-12742">die wîle ich iemer sol geleben.'</l>
				<l n="12743" xml:id="chapter-18-l-12743">Diu rede diu wart gewisset dâ.</l>
				<l n="12744" xml:id="chapter-18-l-12744">Îsôt diu nam Brangaenen sâ</l>
				<l n="12745" xml:id="chapter-18-l-12745">'Brangaene' sprach si 'nim hie war:</l>
				<l n="12746" xml:id="chapter-18-l-12746">bin ich iht sêre missevar?</l>
				<l n="12747" xml:id="chapter-18-l-12747">ine weiz, wie mir mîn dinc stê.</l>
				<l n="12748" xml:id="chapter-18-l-12748">mîn houbet tuot mir sêre wê.</l>
				<l n="12749" xml:id="chapter-18-l-12749">du muost uns wurze bringen.</l>
				<l n="12750" xml:id="chapter-18-l-12750">wir müezen disen dingen</l>
				<l n="12751" xml:id="chapter-18-l-12751">eteslîchen rât geben</l>
				<l n="12752" xml:id="chapter-18-l-12752">oder ez gât mir an daz leben.'</l>
				<l n="12753" xml:id="chapter-18-l-12753">diu getriuwe Brangaene sprach:</l>
				<l n="12754" xml:id="chapter-18-l-12754">'vrouwe, iuwer ungemach</l>
				<l n="12755" xml:id="chapter-18-l-12755">daz müet mich harte sêre.</l>
				<l n="12756" xml:id="chapter-18-l-12756">nune bîtet ouch niemêre.</l>
				<l n="12757" xml:id="chapter-18-l-12757">heizet mich wîsen eteswar,</l>
				<l n="12758" xml:id="chapter-18-l-12758">dâ ich eteswaz ervar,</l>
				<l n="12759" xml:id="chapter-18-l-12759">daz z' iuwern dingen guot sî.'</l>
				<l n="12760" xml:id="chapter-18-l-12760">'sich, zwêne knappen sint hie bî.</l>
				<l n="12761" xml:id="chapter-18-l-12761">mit den rît, die wîsent dich.'</l>
				<l n="12762" xml:id="chapter-18-l-12762">'gerne vrouwe, daz tuon ich.'</l>
				<l n="12763" xml:id="chapter-18-l-12763">si saz ûf unde reit mit in.</l>
				<l n="12764" xml:id="chapter-18-l-12764">nu sî zem walde kâmen hin,</l>
				<l n="12765" xml:id="chapter-18-l-12765">dâ wurze, crût unde gras</l>
				<l n="12766" xml:id="chapter-18-l-12766">der volle nâch ir willen was,</l>
				<l n="12767" xml:id="chapter-18-l-12767">Brangaene wolte erbeizet sîn.</l>
				<l n="12768" xml:id="chapter-18-l-12768">nu vuorten sî si baz hin în</l>
				<l n="12769" xml:id="chapter-18-l-12769">in die wüeste und in die wilde.</l>
				<l n="12770" xml:id="chapter-18-l-12770">nu sî von dem gevilde</l>
				<l n="12771" xml:id="chapter-18-l-12771">verre hin în kâmen,</l>
				<l n="12772" xml:id="chapter-18-l-12772">die höfschen si nâmen,</l>
				<l n="12773" xml:id="chapter-18-l-12773">die getriuwen, die werden,</l>
				<l n="12774" xml:id="chapter-18-l-12774">und sazten sî zer erden</l>
				<l n="12775" xml:id="chapter-18-l-12775">mit triure und mit leide</l>
				<l n="12776" xml:id="chapter-18-l-12776">und zucten swert beide.</l>
				<l n="12777" xml:id="chapter-18-l-12777">Brangaene dô sô sêre erschrac,</l>
				<l n="12778" xml:id="chapter-18-l-12778">daz si an der erden gelac</l>
				<l n="12779" xml:id="chapter-18-l-12779">und lac alsô lange nider.</l>
				<l n="12780" xml:id="chapter-18-l-12780">ir herze erbibete und alle ir lider.</l>
				<l n="12781" xml:id="chapter-18-l-12781">erschrockenlîche sî ûf sach.</l>
				<l n="12782" xml:id="chapter-18-l-12782">'hêrre genâde!' si sprach</l>
				<l n="12783" xml:id="chapter-18-l-12783">'durch got waz welt ir ane gân?'</l>
				<l n="12784" xml:id="chapter-18-l-12784">'dâ sult ir iuwer leben lân.'</l>
				<l n="12785" xml:id="chapter-18-l-12785">'ôwê, war umbe? saget mir!'</l>
				<l n="12786" xml:id="chapter-18-l-12786">ir einer sprach: 'waz habet ir</l>
				<l n="12787" xml:id="chapter-18-l-12787">begangen wider die künigîn?</l>
				<l n="12788" xml:id="chapter-18-l-12788">diu hiez iuch slahen. nu muoz ez sîn.</l>
				<l n="12789" xml:id="chapter-18-l-12789">iuwer und unser vrouwe Îsôt</l>
				<l n="12790" xml:id="chapter-18-l-12790">diu hât geschaffet iuwern tôt.'</l>
				<l n="12791" xml:id="chapter-18-l-12791">Brangaene vielt ir hende in ein;</l>
				<l n="12792" xml:id="chapter-18-l-12792">weinende sprach si: 'hêrre nein,</l>
				<l n="12793" xml:id="chapter-18-l-12793">durch iuwer güete und durch got,</l>
				<l n="12794" xml:id="chapter-18-l-12794">sô vristet beide diz gebot</l>
				<l n="12795" xml:id="chapter-18-l-12795">und lât mich alsô lange leben,</l>
				<l n="12796" xml:id="chapter-18-l-12796">daz ich iu antwürte müge geben.</l>
				<l n="12797" xml:id="chapter-18-l-12797">dâ nâch habt ir mich schiere erslagen.</l>
				<l n="12798" xml:id="chapter-18-l-12798">ir sult mîner vrouwen sagen</l>
				<l n="12799" xml:id="chapter-18-l-12799">und wizzet selbe, daz ich nie</l>
				<l n="12800" xml:id="chapter-18-l-12800">wider ir hulden niht begie,</l>
				<l n="12801" xml:id="chapter-18-l-12801">dar an ich mich versaehe,</l>
				<l n="12802" xml:id="chapter-18-l-12802">daz ir leit geschaehe,</l>
				<l n="12803" xml:id="chapter-18-l-12803">ezn waere danne alse vil,</l>
				<l n="12804" xml:id="chapter-18-l-12804">des ich doch niht getrûwen wil:</l>
				<l n="12805" xml:id="chapter-18-l-12805">dô wir zwô vuoren von Îlant,</l>
				<l n="12806" xml:id="chapter-18-l-12806">dô haeten wir zwô zwei gewant.</l>
				<l n="12807" xml:id="chapter-18-l-12807">diu haeten wir uns beiden</l>
				<l n="12808" xml:id="chapter-18-l-12808">erwelt und ûz gescheiden</l>
				<l n="12809" xml:id="chapter-18-l-12809">von anderm gewande.</l>
				<l n="12810" xml:id="chapter-18-l-12810">diu vuorten wir von lande:</l>
				<l n="12811" xml:id="chapter-18-l-12811">zwei hemede wîz alsam ein snê.</l>
				<l n="12812" xml:id="chapter-18-l-12812">dô wir dô kâmen ûf den sê</l>
				<l n="12813" xml:id="chapter-18-l-12813">her wider lant ûf unser vart,</l>
				<l n="12814" xml:id="chapter-18-l-12814">sô heiz ir von der sunnen wart,</l>
				<l n="12815" xml:id="chapter-18-l-12815">daz sî vil selten in den tagen</l>
				<l n="12816" xml:id="chapter-18-l-12816">an ir iht kunde vertragen</l>
				<l n="12817" xml:id="chapter-18-l-12817">niwan ir hemede al eine,</l>
				<l n="12818" xml:id="chapter-18-l-12818">daz wîze, daz reine.</l>
				<l n="12819" xml:id="chapter-18-l-12819">sus liebete ir daz hemede an.</l>
				<l n="12820" xml:id="chapter-18-l-12820">dô sî ez üeben began,</l>
				<l n="12821" xml:id="chapter-18-l-12821">biz daz si 'z über üebete,</l>
				<l n="12822" xml:id="chapter-18-l-12822">sîne wîze gar betrüebete,</l>
				<l n="12823" xml:id="chapter-18-l-12823">dô haete aber ich daz mîne</l>
				<l n="12824" xml:id="chapter-18-l-12824">heinlîche in mînem schrîne</l>
				<l n="12825" xml:id="chapter-18-l-12825">in reinen wîzen valten</l>
				<l n="12826" xml:id="chapter-18-l-12826">verborgen unde behalten.</l>
				<l n="12827" xml:id="chapter-18-l-12827">und als mîn vrouwe her kam,</l>
				<l n="12828" xml:id="chapter-18-l-12828">den künec ir hêrren genam</l>
				<l n="12829" xml:id="chapter-18-l-12829">und zuo z' im slâfen solte gân,</l>
				<l n="12830" xml:id="chapter-18-l-12830">nune was ir hemede niht getân</l>
				<l n="12831" xml:id="chapter-18-l-12831">sô schône, alse ez solte</l>
				<l n="12832" xml:id="chapter-18-l-12832">und als sî gerne wolte.</l>
				<l n="12833" xml:id="chapter-18-l-12833">daz ich ir dô daz mîne lêch</l>
				<l n="12834" xml:id="chapter-18-l-12834">und ir 's et eines verzêch</l>
				<l n="12835" xml:id="chapter-18-l-12835">und mich sô vil an ir vergaz,</l>
				<l n="12836" xml:id="chapter-18-l-12836">ir enwerre danne daz,</l>
				<l n="12837" xml:id="chapter-18-l-12837">sô wizze got wol, daz ich nie</l>
				<l n="12838" xml:id="chapter-18-l-12838">ze keinen zîten übergie</l>
				<l n="12839" xml:id="chapter-18-l-12839">weder ir bete noch ir gebot.</l>
				<l n="12840" xml:id="chapter-18-l-12840">nu tuot ez beide samet durch got,</l>
				<l n="12841" xml:id="chapter-18-l-12841">grüezet si von mir alsô wol,</l>
				<l n="12842" xml:id="chapter-18-l-12842">als ein juncvrouwe ir vrouwen sol.</l>
				<l n="12843" xml:id="chapter-18-l-12843">und got durch sîne güete</l>
				<l n="12844" xml:id="chapter-18-l-12844">der bewar ir unde behüete</l>
				<l n="12845" xml:id="chapter-18-l-12845">ir êre und ir lîp unde ir leben!</l>
				<l n="12846" xml:id="chapter-18-l-12846">und mîn tôt der sî ir vergeben.</l>
				<l n="12847" xml:id="chapter-18-l-12847">die sêle die bevilhe ich gote,</l>
				<l n="12848" xml:id="chapter-18-l-12848">den lîp hin z' iuwerem gebote.'</l>
				<l n="12849" xml:id="chapter-18-l-12849">Nu sâhen dise zwêne man</l>
				<l n="12850" xml:id="chapter-18-l-12850">erbermeclîche ein ander an</l>
				<l n="12851" xml:id="chapter-18-l-12851">und erbarmete s' an der reinen</l>
				<l n="12852" xml:id="chapter-18-l-12852">ir inneclîchez weinen.</l>
				<l n="12853" xml:id="chapter-18-l-12853">si gerou vil sêre beide</l>
				<l n="12854" xml:id="chapter-18-l-12854">und nâmen 'z in ze leide,</l>
				<l n="12855" xml:id="chapter-18-l-12855">daz sî gelobet haeten,</l>
				<l n="12856" xml:id="chapter-18-l-12856">daz sî den mort taeten.</l>
				<l n="12857" xml:id="chapter-18-l-12857">dô sî an ir niht vunden</l>
				<l n="12858" xml:id="chapter-18-l-12858">noch niht ervinden kunden,</l>
				<l n="12859" xml:id="chapter-18-l-12859">daz morde gebaere</l>
				<l n="12860" xml:id="chapter-18-l-12860">und tôtbaere waere,</l>
				<l n="12861" xml:id="chapter-18-l-12861">si giengen râten under in zwein</l>
				<l n="12862" xml:id="chapter-18-l-12862">unde gerieten in ein:</l>
				<l n="12863" xml:id="chapter-18-l-12863">ez ergienge in, swie ez in möhte ergân,</l>
				<l n="12864" xml:id="chapter-18-l-12864">si wolten si leben lân.</l>
				<l n="12865" xml:id="chapter-18-l-12865">die getriuwen bunden si sâ</l>
				<l n="12866" xml:id="chapter-18-l-12866">hôhe ûf einen boum dâ,</l>
				<l n="12867" xml:id="chapter-18-l-12867">daz sî die wolve iht naemen,</l>
				<l n="12868" xml:id="chapter-18-l-12868">biz daz si wider kaemen,</l>
				<l n="12869" xml:id="chapter-18-l-12869">und sniten an der stunde</l>
				<l n="12870" xml:id="chapter-18-l-12870">eime ir vogelhunde</l>
				<l n="12871" xml:id="chapter-18-l-12871">die zungen ûz und riten dan.</l>
				<l n="12872" xml:id="chapter-18-l-12872">sus seiten dise zwêne man</l>
				<l n="12873" xml:id="chapter-18-l-12873">Îsôte der mortraeten,</l>
				<l n="12874" xml:id="chapter-18-l-12874">daz sî s' ermordet haeten</l>
				<l n="12875" xml:id="chapter-18-l-12875">mit jâmer und mit leide.</l>
				<l n="12876" xml:id="chapter-18-l-12876">si sageten ir beide,</l>
				<l n="12877" xml:id="chapter-18-l-12877">diu selbe zunge diu waere ir.</l>
				<l n="12878" xml:id="chapter-18-l-12878">Îsôt diu sprach: 'nu saget mir,</l>
				<l n="12879" xml:id="chapter-18-l-12879">waz maeres sagete iu diu maget?'</l>
				<l n="12880" xml:id="chapter-18-l-12880">si sageten, alse in was gesaget,</l>
				<l n="12881" xml:id="chapter-18-l-12881">al von ende ir rede her dan</l>
				<l n="12882" xml:id="chapter-18-l-12882">und verswigen nie niht dar an.</l>
				<l n="12883" xml:id="chapter-18-l-12883">'Jâ' sprach si 'seite s' iu nimê?'</l>
				<l n="12884" xml:id="chapter-18-l-12884">'nein vrouwe.' Îsôt diu rief: 'ôwê</l>
				<l n="12885" xml:id="chapter-18-l-12885">und wâfen dirre maere!</l>
				<l n="12886" xml:id="chapter-18-l-12886">unsaeligen mordaere,</l>
				<l n="12887" xml:id="chapter-18-l-12887">waz habet ir an gegangen?</l>
				<l n="12888" xml:id="chapter-18-l-12888">ir müezet beide hangen!'</l>
				<l n="12889" xml:id="chapter-18-l-12889">'hêrre' sprâchen jene dô</l>
				<l n="12890" xml:id="chapter-18-l-12890">'wie lûtent disiu maere sô?</l>
				<l n="12891" xml:id="chapter-18-l-12891">vil wunderlîchiu vrouwe Îsôt,</l>
				<l n="12892" xml:id="chapter-18-l-12892">ir habet uns doch mit maneger nôt</l>
				<l n="12893" xml:id="chapter-18-l-12893">ervlêhet unde benoetet,</l>
				<l n="12894" xml:id="chapter-18-l-12894">daz wir si haben ertoetet.'</l>
				<l n="12895" xml:id="chapter-18-l-12895">'ine weiz, waz ir von vlêhe saget.</l>
				<l n="12896" xml:id="chapter-18-l-12896">ich bevalch iu mîne maget</l>
				<l n="12897" xml:id="chapter-18-l-12897">in iuwer huote und iuwer pflege,</l>
				<l n="12898" xml:id="chapter-18-l-12898">daz ir ir pflaeget ûf dem wege,</l>
				<l n="12899" xml:id="chapter-18-l-12899">dâ sî mir solte bringen</l>
				<l n="12900" xml:id="chapter-18-l-12900">ein teil ze mînen dingen.</l>
				<l n="12901" xml:id="chapter-18-l-12901">die müezet ir mir wider geben</l>
				<l n="12902" xml:id="chapter-18-l-12902">oder ez gât iu an daz leben.</l>
				<l n="12903" xml:id="chapter-18-l-12903">ir veigen mortslangen</l>
				<l n="12904" xml:id="chapter-18-l-12904">ir werdet beide erhangen</l>
				<l n="12905" xml:id="chapter-18-l-12905">oder ûf einer hurt verbrant!'</l>
				<l n="12906" xml:id="chapter-18-l-12906">'Entriuwen' sprâchen jene zehant</l>
				<l n="12907" xml:id="chapter-18-l-12907">'vrouwe, iuwer herze und iuwer muot</l>
				<l n="12908" xml:id="chapter-18-l-12908">diun sint niht lûter unde guot,</l>
				<l n="12909" xml:id="chapter-18-l-12909">iuwer zunge ist harte manicvalt.</l>
				<l n="12910" xml:id="chapter-18-l-12910">nu vrouwe, vristet disen gewalt.</l>
				<l n="12911" xml:id="chapter-18-l-12911">ê wir verliesen unser leben,</l>
				<l n="12912" xml:id="chapter-18-l-12912">wir wellen s' iu ê wider geben</l>
				<l n="12913" xml:id="chapter-18-l-12913">schoene unde wol gesunde.'</l>
				<l n="12914" xml:id="chapter-18-l-12914">Îsôt sprach an der stunde</l>
				<l n="12915" xml:id="chapter-18-l-12915">weinende harte sêre:</l>
				<l n="12916" xml:id="chapter-18-l-12916">'nune lieget mir niht mêre.</l>
				<l n="12917" xml:id="chapter-18-l-12917">lebet Brangaene ald ist si tôt?'</l>
				<l n="12918" xml:id="chapter-18-l-12918">'si lebet noch, wunderlîche Îsôt.'</l>
				<l n="12919" xml:id="chapter-18-l-12919">'ôwê, sô bringet mir si her</l>
				<l n="12920" xml:id="chapter-18-l-12920">den worten, daz ich iuch gewer,</l>
				<l n="12921" xml:id="chapter-18-l-12921">swes ich iu gelobet hân.'</l>
				<l n="12922" xml:id="chapter-18-l-12922">'vrouwe Îsôt, daz sî getân.'</l>
				<l n="12923" xml:id="chapter-18-l-12923">Îsôt behabete ir einen dâ.</l>
				<l n="12924" xml:id="chapter-18-l-12924">der ander reit dannen sâ</l>
				<l n="12925" xml:id="chapter-18-l-12925">hin wider, dâ er Brangaenen lie.</l>
				<l n="12926" xml:id="chapter-18-l-12926">Îsôte ir vrouwen brâhte er die.</l>
				<l n="12927" xml:id="chapter-18-l-12927">und dô si vür Îsôte kam,</l>
				<l n="12928" xml:id="chapter-18-l-12928">Îsôt si zwischen arme nam</l>
				<l n="12929" xml:id="chapter-18-l-12929">und kuste ir wange unde ir munt</l>
				<l n="12930" xml:id="chapter-18-l-12930">ze einer und ze maneger stunt.</l>
				<l n="12931" xml:id="chapter-18-l-12931">den zwein gab sî ze solde</l>
				<l n="12932" xml:id="chapter-18-l-12932">zweinzec marc von golde</l>
				<l n="12933" xml:id="chapter-18-l-12933">den worten, daz diz maere</l>
				<l n="12934" xml:id="chapter-18-l-12934">von in verholen waere.</l>
				<l n="12935" xml:id="chapter-18-l-12935">Nu daz diu küniginne Îsôt</l>
				<l n="12936" xml:id="chapter-18-l-12936">Brangaenen in der endenôt</l>
				<l n="12937" xml:id="chapter-18-l-12937">getriuwe unde staete</l>
				<l n="12938" xml:id="chapter-18-l-12938">und an ir muote haete</l>
				<l n="12939" xml:id="chapter-18-l-12939">durnehte in alle wîs bekant</l>
				<l n="12940" xml:id="chapter-18-l-12940">und in dem tegele gebrant</l>
				<l n="12941" xml:id="chapter-18-l-12941">unde geliutert alse ein golt,</l>
				<l n="12942" xml:id="chapter-18-l-12942">sît des was Brangaene unde Îsolt</l>
				<l n="12943" xml:id="chapter-18-l-12943">von herzen und von sinne</l>
				<l n="12944" xml:id="chapter-18-l-12944">sô getriuwe und sô geminne,</l>
				<l n="12945" xml:id="chapter-18-l-12945">daz nie niht under in beiden</l>
				<l n="12946" xml:id="chapter-18-l-12946">ir dinges wart gescheiden.</l>
				<l n="12947" xml:id="chapter-18-l-12947">si wâren mit ein ander dô</l>
				<l n="12948" xml:id="chapter-18-l-12948">ir muotes unde ir herzen vrô.</l>
				<l n="12949" xml:id="chapter-18-l-12949">Brangaene was des hoves dô wol,</l>
				<l n="12950" xml:id="chapter-18-l-12950">der hof der was ir lobes vol.</l>
				<l n="12951" xml:id="chapter-18-l-12951">si was geminne in allen.</l>
				<l n="12952" xml:id="chapter-18-l-12952">sine truoc niemanne gallen</l>
				<l n="12953" xml:id="chapter-18-l-12953">ûzen noch innerhalp der wât.</l>
				<l n="12954" xml:id="chapter-18-l-12954">si was râtgebe unde rât</l>
				<l n="12955" xml:id="chapter-18-l-12955">des küneges unde der künigîn.</l>
				<l n="12956" xml:id="chapter-18-l-12956">ze kamere kunde niht gesîn,</l>
				<l n="12957" xml:id="chapter-18-l-12957">Brangaene enmüese ez wizzen.</l>
				<l n="12958" xml:id="chapter-18-l-12958">ouch was sî vervlizzen</l>
				<l n="12959" xml:id="chapter-18-l-12959">ze dieneste Îsolde.</l>
				<l n="12960" xml:id="chapter-18-l-12960">si diende ir, swie si wolde,</l>
				<l n="12961" xml:id="chapter-18-l-12961">an Tristande ir amîse.</l>
				<l n="12962" xml:id="chapter-18-l-12962">daz triben s' alse lîse,</l>
				<l n="12963" xml:id="chapter-18-l-12963">daz nie nieman dervan</l>
				<l n="12964" xml:id="chapter-18-l-12964">dekeinen arcwan gewan.</l>
				<l n="12965" xml:id="chapter-18-l-12965">ir gebaerde, ir rede, ir maere</l>
				<l n="12966" xml:id="chapter-18-l-12966">oder swaz ir dinges waere,</l>
				<l n="12967" xml:id="chapter-18-l-12967">des nam in lützel ieman war.</l>
				<l n="12968" xml:id="chapter-18-l-12968">nieman haete wân dar.</l>
				<l n="12969" xml:id="chapter-18-l-12969">in was sanfte und alsô wol,</l>
				<l n="12970" xml:id="chapter-18-l-12970">alse zwein gelieben sol,</l>
				<l n="12971" xml:id="chapter-18-l-12971">den ir state unde ir zît</l>
				<l n="12972" xml:id="chapter-18-l-12972">ze staten und ze willen lît.</l>
				<l n="12973" xml:id="chapter-18-l-12973">dâ was amîe unde amîs</l>
				<l n="12974" xml:id="chapter-18-l-12974">alle zît und alle wîs</l>
				<l n="12975" xml:id="chapter-18-l-12975">in der minnen bejage.</l>
				<l n="12976" xml:id="chapter-18-l-12976">si begunden dicke in dem tage</l>
				<l n="12977" xml:id="chapter-18-l-12977">ir ougen understricken</l>
				<l n="12978" xml:id="chapter-18-l-12978">mit inneclîchen blicken</l>
				<l n="12979" xml:id="chapter-18-l-12979">in der menege und under liuten,</l>
				<l n="12980" xml:id="chapter-18-l-12980">dâ blicke sulen tiuten</l>
				<l n="12981" xml:id="chapter-18-l-12981">und wehselmaere meinen,</l>
				<l n="12982" xml:id="chapter-18-l-12982">mit den man sich vereinen</l>
				<l n="12983" xml:id="chapter-18-l-12983">aller gelieben liebe mac.</l>
				<l n="12984" xml:id="chapter-18-l-12984">daz triben sî naht unde tac</l>
				<l n="12985" xml:id="chapter-18-l-12985">und was daz âne vâre.</l>
				<l n="12986" xml:id="chapter-18-l-12986">an rede und an gebâre</l>
				<l n="12987" xml:id="chapter-18-l-12987">wâren si beidiu gênde,</l>
				<l n="12988" xml:id="chapter-18-l-12988">sitzende unde stênde</l>
				<l n="12989" xml:id="chapter-18-l-12989">vrîlîch und offenbaere.</l>
				<l n="12990" xml:id="chapter-18-l-12990">ir offenlîchiu maere,</l>
				<l n="12991" xml:id="chapter-18-l-12991">mit den si wunder kunden,</l>
				<l n="12992" xml:id="chapter-18-l-12992">diu begunden s' under stunden</l>
				<l n="12993" xml:id="chapter-18-l-12993">mit clebeworten underweben.</l>
				<l n="12994" xml:id="chapter-18-l-12994">man sach dicke in ir maeren cleben</l>
				<l n="12995" xml:id="chapter-18-l-12995">der minnen werc von worten</l>
				<l n="12996" xml:id="chapter-18-l-12996">als golt in dem borten.</l>
				<l n="12997" xml:id="chapter-18-l-12997">es gedâhte aber nieman niht,</l>
				<l n="12998" xml:id="chapter-18-l-12998">daz ir wort und ir geschiht</l>
				<l n="12999" xml:id="chapter-18-l-12999">an liebe haeten keine craft</l>
				<l n="13000" xml:id="chapter-18-l-13000">wan eine von der mâcschaft,</l>
				<l n="13001" xml:id="chapter-18-l-13001">die man sô grôze erkande</l>
				<l n="13002" xml:id="chapter-18-l-13002">under Marke und Tristande.</l>
				<l n="13003" xml:id="chapter-18-l-13003">mit der verkouften si vil,</l>
				<l n="13004" xml:id="chapter-18-l-13004">mit der ertrugen s' ir minnenspil.</l>
				<l n="13005" xml:id="chapter-18-l-13005">mit der verspilte Minne</l>
				<l n="13006" xml:id="chapter-18-l-13006">vil maneges herzen sinne,</l>
				<l n="13007" xml:id="chapter-18-l-13007">der sich nie keinez kunde enstân,</l>
				<l n="13008" xml:id="chapter-18-l-13008">wie ez umbe ir liebe was getân.</l>
				<l n="13009" xml:id="chapter-18-l-13009">diu was an in reine unde guot.</l>
				<l n="13010" xml:id="chapter-18-l-13010">ir beider sin, ir beider muot,</l>
				<l n="13011" xml:id="chapter-18-l-13011">daz was allez ein und ein,</l>
				<l n="13012" xml:id="chapter-18-l-13012">jâ unde jâ, nein unde nein.</l>
				<l n="13013" xml:id="chapter-18-l-13013">jâ unde nein, nein unde jâ</l>
				<l n="13014" xml:id="chapter-18-l-13014">entriuwen daz was niender dâ.</l>
				<l n="13015" xml:id="chapter-18-l-13015">an in was niht gescheiden.</l>
				<l n="13016" xml:id="chapter-18-l-13016">dâ wâren beide an beiden.</l>
				<l n="13017" xml:id="chapter-18-l-13017">sus triben sî zwei under in</l>
				<l n="13018" xml:id="chapter-18-l-13018">die stunde lieplîche hin</l>
				<l n="13019" xml:id="chapter-18-l-13019">wîlent sus und wîlent sô.</l>
				<l n="13020" xml:id="chapter-18-l-13020">si wâren underwîlen vrô</l>
				<l n="13021" xml:id="chapter-18-l-13021">und underwîlen ungemuot,</l>
				<l n="13022" xml:id="chapter-18-l-13022">als liebe under gelieben tuot.</l>
				<l n="13023" xml:id="chapter-18-l-13023">diu briuwet in ir herzen</l>
				<l n="13024" xml:id="chapter-18-l-13024">die senfte bî dem smerzen,</l>
				<l n="13025" xml:id="chapter-18-l-13025">bî vröude kumber unde nôt.</l>
				<l n="13026" xml:id="chapter-18-l-13026">Sô Tristan und sîn vrouwe Îsôt</l>
				<l n="13027" xml:id="chapter-18-l-13027">ir state zuo z' ir dingen</l>
				<l n="13028" xml:id="chapter-18-l-13028">niht kunden vollebringen,</l>
				<l n="13029" xml:id="chapter-18-l-13029">daz was ir nôt. sus unde sô</l>
				<l n="13030" xml:id="chapter-18-l-13030">wâren si trûrec unde vrô.</l>
				<l n="13031" xml:id="chapter-18-l-13031">ouch enwart niht under in verborn,</l>
				<l n="13032" xml:id="chapter-18-l-13032">dane waere ouch underwîlen zorn.</l>
				<l n="13033" xml:id="chapter-18-l-13033">ich meine zorn âne haz.</l>
				<l n="13034" xml:id="chapter-18-l-13034">und sprichet aber ieman daz,</l>
				<l n="13035" xml:id="chapter-18-l-13035">daz zorn ungebaere</l>
				<l n="13036" xml:id="chapter-18-l-13036">under sô gelieben waere,</l>
				<l n="13037" xml:id="chapter-18-l-13037">binamen dâ bin ich sicher an,</l>
				<l n="13038" xml:id="chapter-18-l-13038">daz der nie rehte liep gewan.</l>
				<l n="13039" xml:id="chapter-18-l-13039">wan diz daz ist der Minnen site,</l>
				<l n="13040" xml:id="chapter-18-l-13040">hie en zündet sî gelieben mite,</l>
				<l n="13041" xml:id="chapter-18-l-13041">hie mite sô viuret sî den muot.</l>
				<l n="13042" xml:id="chapter-18-l-13042">wan alse in zorn vil wê getuot,</l>
				<l n="13043" xml:id="chapter-18-l-13043">sô süenet sî diu triuwe,</l>
				<l n="13044" xml:id="chapter-18-l-13044">so ist aber diu liebe niuwe</l>
				<l n="13045" xml:id="chapter-18-l-13045">und aber der triuwen mê dan ê.</l>
				<l n="13046" xml:id="chapter-18-l-13046">wie aber ir zorn ûf erstê,</l>
				<l n="13047" xml:id="chapter-18-l-13047">wie s' âne rât ze suone komen,</l>
				<l n="13048" xml:id="chapter-18-l-13048">daz habet ir dicke vernomen.</l>
				<l n="13049" xml:id="chapter-18-l-13049">gelieben dunket lîhte,</l>
				<l n="13050" xml:id="chapter-18-l-13050">die dicke und ie gedîhte</l>
				<l n="13051" xml:id="chapter-18-l-13051">ein ander mugen gewesen bî,</l>
				<l n="13052" xml:id="chapter-18-l-13052">daz eteswer dâ lieber sî</l>
				<l n="13053" xml:id="chapter-18-l-13053">und nâher gênde dan si sîn,</l>
				<l n="13054" xml:id="chapter-18-l-13054">und machent umbe ein dunkelîn</l>
				<l n="13055" xml:id="chapter-18-l-13055">ein michel zornmaere,</l>
				<l n="13056" xml:id="chapter-18-l-13056">ûz einer cleinen swaere</l>
				<l n="13057" xml:id="chapter-18-l-13057">eine rîlîche suone.</l>
				<l n="13058" xml:id="chapter-18-l-13058">und ist ouch daz ze tuone;</l>
				<l n="13059" xml:id="chapter-18-l-13059">daz sol man in billîchen.</l>
				<l n="13060" xml:id="chapter-18-l-13060">hie von sol liebe rîchen,</l>
				<l n="13061" xml:id="chapter-18-l-13061">jungen unde niuwen</l>
				<l n="13062" xml:id="chapter-18-l-13062">und viuren an den triuwen.</l>
				<l n="13063" xml:id="chapter-18-l-13063">liebe armet unde altet,</l>
				<l n="13064" xml:id="chapter-18-l-13064">si kuolet unde kaltet,</l>
				<l n="13065" xml:id="chapter-18-l-13065">swâ sî ir viures niene hât.</l>
				<l n="13066" xml:id="chapter-18-l-13066">sô der zorn an ir zegât,</l>
				<l n="13067" xml:id="chapter-18-l-13067">zehant engruonet si niht.</l>
				<l n="13068" xml:id="chapter-18-l-13068">swenne under vriunden geschiht</l>
				<l n="13069" xml:id="chapter-18-l-13069">dekeiner slahte zornelîn,</l>
				<l n="13070" xml:id="chapter-18-l-13070">so ist triuwe ie dâ diu süenaerîn,</l>
				<l n="13071" xml:id="chapter-18-l-13071">vrisch und iteniuwe.</l>
				<l n="13072" xml:id="chapter-18-l-13072">diz niuwet die triuwe,</l>
				<l n="13073" xml:id="chapter-18-l-13073">diz liutert liebe alse golt.</l>
				<l n="13074" xml:id="chapter-18-l-13074">Alsus treip Tristan unde Îsolt</l>
				<l n="13075" xml:id="chapter-18-l-13075">mit liebe und leide ir stunde hin.</l>
				<l n="13076" xml:id="chapter-18-l-13076">liep unde leit was under in</l>
				<l n="13077" xml:id="chapter-18-l-13077">in micheler unmüezekeit;</l>
				<l n="13078" xml:id="chapter-18-l-13078">liep meine ich âne herzeleit.</l>
				<l n="13079" xml:id="chapter-18-l-13079">sine haeten dannoch beide</l>
				<l n="13080" xml:id="chapter-18-l-13080">dekeine herzeleide</l>
				<l n="13081" xml:id="chapter-18-l-13081">noch niht solher ungeschiht,</l>
				<l n="13082" xml:id="chapter-18-l-13082">diu hin in daz herze siht.</l>
				<l n="13083" xml:id="chapter-18-l-13083">sî verswigen ouch ir dinc</l>
				<l n="13084" xml:id="chapter-18-l-13084">und hâlen ir haelinc</l>
				<l n="13085" xml:id="chapter-18-l-13085">vil anclîch und vil ange</l>
				<l n="13086" xml:id="chapter-18-l-13086">und triben ouch daz lange.</l>
				<l n="13087" xml:id="chapter-18-l-13087">si wâren beide hôchgemuot,</l>
				<l n="13088" xml:id="chapter-18-l-13088">ir muotes vrî unde vruot.</l>
				<l n="13089" xml:id="chapter-18-l-13089">Îsôt diu küniginne</l>
				<l n="13090" xml:id="chapter-18-l-13090">diu was dô geminne</l>
				<l n="13091" xml:id="chapter-18-l-13091">mit liute und mit lande.</l>
				<l n="13092" xml:id="chapter-18-l-13092">ouch sagete von Tristande</l>
				<l n="13093" xml:id="chapter-18-l-13093">beidiu liut unde lant.</l>
				<l n="13094" xml:id="chapter-18-l-13094">er was genenne unde erkant,</l>
				<l n="13095" xml:id="chapter-18-l-13095">ervorhten wunderlîche</l>
				<l n="13096" xml:id="chapter-18-l-13096">in al dem künicrîche.</l>
			</div>
			<div n="19" xml:id="chapter-19" type="chapter" data-level="1">
				<head xml:lang="deu-Latn">Rotte und Harfe</head>
				<l n="13097" xml:id="chapter-19-l-13097">Nu Tristan was gemuothaft.</l>
				<l n="13098" xml:id="chapter-19-l-13098">ze erneste und ze ritterschaft</l>
				<l n="13099" xml:id="chapter-19-l-13099">vertete er sîner stunde vil.</l>
				<l n="13100" xml:id="chapter-19-l-13100">er dienete mit vederspil</l>
				<l n="13101" xml:id="chapter-19-l-13101">sînen müezegen tagen.</l>
				<l n="13102" xml:id="chapter-19-l-13102">er reit birsen unde jagen,</l>
				<l n="13103" xml:id="chapter-19-l-13103">so 'z an der zît alsô geviel.</l>
				<l n="13104" xml:id="chapter-19-l-13104">in den zîten kam ein kiel</l>
				<l n="13105" xml:id="chapter-19-l-13105">ze Curnewâle in Markes habe.</l>
				<l n="13106" xml:id="chapter-19-l-13106">dâ reit ein ritter ûz und abe,</l>
				<l n="13107" xml:id="chapter-19-l-13107">ein edel barûn von Îlant,</l>
				<l n="13108" xml:id="chapter-19-l-13108">der was Gandîn genant</l>
				<l n="13109" xml:id="chapter-19-l-13109">und was höfsch, schoene unde rîch,</l>
				<l n="13110" xml:id="chapter-19-l-13110">des lîbes alsô menlîch,</l>
				<l n="13111" xml:id="chapter-19-l-13111">daz allez Îlant seite</l>
				<l n="13112" xml:id="chapter-19-l-13112">von sîner manheite.</l>
				<l n="13113" xml:id="chapter-19-l-13113">der kam schône gecleit</l>
				<l n="13114" xml:id="chapter-19-l-13114">mit ritterlîcher schônheit</l>
				<l n="13115" xml:id="chapter-19-l-13115">und mit hêrlîchen siten</l>
				<l n="13116" xml:id="chapter-19-l-13116">al eine ûf Markes hof geriten</l>
				<l n="13117" xml:id="chapter-19-l-13117">âne schilt und âne sper.</l>
				<l n="13118" xml:id="chapter-19-l-13118">über sînen rucke vuorte er</l>
				<l n="13119" xml:id="chapter-19-l-13119">eine rotten, diu was cleine,</l>
				<l n="13120" xml:id="chapter-19-l-13120">mit golde und mit gesteine</l>
				<l n="13121" xml:id="chapter-19-l-13121">geschoenet unde gezieret,</l>
				<l n="13122" xml:id="chapter-19-l-13122">ze wunsche gecordieret.</l>
				<l n="13123" xml:id="chapter-19-l-13123">unde als er erbeizet was,</l>
				<l n="13124" xml:id="chapter-19-l-13124">er gienc in den palas</l>
				<l n="13125" xml:id="chapter-19-l-13125">und gruozte, alse er solde,</l>
				<l n="13126" xml:id="chapter-19-l-13126">Marken unde Îsolde.</l>
				<l n="13127" xml:id="chapter-19-l-13127">der ritter unde der amîs</l>
				<l n="13128" xml:id="chapter-19-l-13128">was er gewesen manege wîs</l>
				<l n="13129" xml:id="chapter-19-l-13129">und ouch ze manegem mâle</l>
				<l n="13130" xml:id="chapter-19-l-13130">und kam ze Curnewâle</l>
				<l n="13131" xml:id="chapter-19-l-13131">durch ir willen von Îlant.</l>
				<l n="13132" xml:id="chapter-19-l-13132">nu bekande ouch sî 'n zehant:</l>
				<l n="13133" xml:id="chapter-19-l-13133">'dêu sal, messire Gandîn!'</l>
				<l n="13134" xml:id="chapter-19-l-13134">sprach diu gevüege künigîn.</l>
				<l n="13135" xml:id="chapter-19-l-13135">'merzî' sprach Gandîn 'bêle Îsolt,</l>
				<l n="13136" xml:id="chapter-19-l-13136">schoene und schoener danne golt</l>
				<l n="13137" xml:id="chapter-19-l-13137">in Gandînes ougen!'</l>
				<l n="13138" xml:id="chapter-19-l-13138">nu seite ouch Îsôt tougen</l>
				<l n="13139" xml:id="chapter-19-l-13139">dem künege, wer er waere.</l>
				<l n="13140" xml:id="chapter-19-l-13140">den dûhte ez alwaere</l>
				<l n="13141" xml:id="chapter-19-l-13141">unde wundert in genuoc,</l>
				<l n="13142" xml:id="chapter-19-l-13142">daz er die rotten ûf im truoc.</l>
				<l n="13143" xml:id="chapter-19-l-13143">und nam si 's alle wunder.</l>
				<l n="13144" xml:id="chapter-19-l-13144">samet unde sunder</l>
				<l n="13145" xml:id="chapter-19-l-13145">bemarcten sî ez starke.</l>
				<l n="13146" xml:id="chapter-19-l-13146">iedoch sô vleiz sich Marke</l>
				<l n="13147" xml:id="chapter-19-l-13147">ze sînen êren sêre</l>
				<l n="13148" xml:id="chapter-19-l-13148">sô durch sîn selbes êre</l>
				<l n="13149" xml:id="chapter-19-l-13149">sô durch die bete Îsôte.</l>
				<l n="13150" xml:id="chapter-19-l-13150">diu bat in ie genôte,</l>
				<l n="13151" xml:id="chapter-19-l-13151">daz er im êre baere,</l>
				<l n="13152" xml:id="chapter-19-l-13152">wan er ir lantman waere.</l>
				<l n="13153" xml:id="chapter-19-l-13153">des was er gerne gemant.</l>
				<l n="13154" xml:id="chapter-19-l-13154">er sazte in bî sich zehant</l>
				<l n="13155" xml:id="chapter-19-l-13155">und vrâgete in aller hande</l>
				<l n="13156" xml:id="chapter-19-l-13156">von liute und von lande,</l>
				<l n="13157" xml:id="chapter-19-l-13157">von vrouwen und von höfscheit.</l>
				<l n="13158" xml:id="chapter-19-l-13158">nu daz daz ezzen was bereit</l>
				<l n="13159" xml:id="chapter-19-l-13159">und daz gesinde wazzer nam</l>
				<l n="13160" xml:id="chapter-19-l-13160">und daz wazzer hin z' im kam,</l>
				<l n="13161" xml:id="chapter-19-l-13161">dô wart er vil unde vil</l>
				<l n="13162" xml:id="chapter-19-l-13162">gebeten, daz er sîn rottenspil</l>
				<l n="13163" xml:id="chapter-19-l-13163">von im haete getân.</l>
				<l n="13164" xml:id="chapter-19-l-13164">des enkunde in nieman über gân.</l>
				<l n="13165" xml:id="chapter-19-l-13165">künic unde künigîn</l>
				<l n="13166" xml:id="chapter-19-l-13166">die liezen ez mit guote sîn.</l>
				<l n="13167" xml:id="chapter-19-l-13167">sô dûhte ez aber genuoge</l>
				<l n="13168" xml:id="chapter-19-l-13168">unhöfscheit unde unvuoge.</l>
				<l n="13169" xml:id="chapter-19-l-13169">ouch engieng ez sô niht hin,</l>
				<l n="13170" xml:id="chapter-19-l-13170">sine begunden 's under in</l>
				<l n="13171" xml:id="chapter-19-l-13171">vil lachen unde spotten.</l>
				<l n="13172" xml:id="chapter-19-l-13172">der ritter mit der rotten,</l>
				<l n="13173" xml:id="chapter-19-l-13173">der hêrre mit der harnschar</l>
				<l n="13174" xml:id="chapter-19-l-13174">der nam es alles keine war.</l>
				<l n="13175" xml:id="chapter-19-l-13175">er was nider gesezzen</l>
				<l n="13176" xml:id="chapter-19-l-13176">ze Markes sîten ezzen.</l>
				<l n="13177" xml:id="chapter-19-l-13177">er tranc und az, als in gezam.</l>
				<l n="13178" xml:id="chapter-19-l-13178">Nu man die tische dan genam,</l>
				<l n="13179" xml:id="chapter-19-l-13179">er stuont ûf und gie dannen</l>
				<l n="13180" xml:id="chapter-19-l-13180">sitzen ze Markes mannen.</l>
				<l n="13181" xml:id="chapter-19-l-13181">die gâben ime geselleschaft,</l>
				<l n="13182" xml:id="chapter-19-l-13182">die wâren mit im kumberhaft</l>
				<l n="13183" xml:id="chapter-19-l-13183">mit manegem hovemaere.</l>
				<l n="13184" xml:id="chapter-19-l-13184">der künec der hovebaere,</l>
				<l n="13185" xml:id="chapter-19-l-13185">Marke der tugende rîche</l>
				<l n="13186" xml:id="chapter-19-l-13186">der bat in offenlîche,</l>
				<l n="13187" xml:id="chapter-19-l-13187">ob er iht rotten kunde,</l>
				<l n="13188" xml:id="chapter-19-l-13188">daz er in allen gunde,</l>
				<l n="13189" xml:id="chapter-19-l-13189">daz sî vernaemen sîn spil.</l>
				<l n="13190" xml:id="chapter-19-l-13190">der gast sprach: 'hêrre, ine wil,</l>
				<l n="13191" xml:id="chapter-19-l-13191">ine wizze danne umbe waz.'</l>
				<l n="13192" xml:id="chapter-19-l-13192">'hêrre, wie meinet ir daz?</l>
				<l n="13193" xml:id="chapter-19-l-13193">welt ir iht, des ich hân,</l>
				<l n="13194" xml:id="chapter-19-l-13194">daz ist allez getân.</l>
				<l n="13195" xml:id="chapter-19-l-13195">lât uns vernemen iuwern list,</l>
				<l n="13196" xml:id="chapter-19-l-13196">ich gib iu, swaz iu liep ist.'</l>
				<l n="13197" xml:id="chapter-19-l-13197">'diz sî!' sprach der von Îlant.</l>
				<l n="13198" xml:id="chapter-19-l-13198">er tete in einen leich zehant,</l>
				<l n="13199" xml:id="chapter-19-l-13199">der in allen sanfte tete.</l>
				<l n="13200" xml:id="chapter-19-l-13200">der künec der bat in sâ ze stete,</l>
				<l n="13201" xml:id="chapter-19-l-13201">daz er aber einen machete.</l>
				<l n="13202" xml:id="chapter-19-l-13202">der trügenaere erlachete</l>
				<l n="13203" xml:id="chapter-19-l-13203">vil inneclîche wider sich;</l>
				<l n="13204" xml:id="chapter-19-l-13204">'diu miete' sprach er 'lêret mich,</l>
				<l n="13205" xml:id="chapter-19-l-13205">daz ich iu rotte, swaz ich sol.'</l>
				<l n="13206" xml:id="chapter-19-l-13206">und tete den zwirnt alse wol.</l>
				<l n="13207" xml:id="chapter-19-l-13207">nu daz der ander was getân,</l>
				<l n="13208" xml:id="chapter-19-l-13208">Gandîn gie vür den künic stân,</l>
				<l n="13209" xml:id="chapter-19-l-13209">die rotten truog er an der hant.</l>
				<l n="13210" xml:id="chapter-19-l-13210">'nu hêrre' sprach er 'sît gemant,</l>
				<l n="13211" xml:id="chapter-19-l-13211">des ir gelobetet wider mich.'</l>
				<l n="13212" xml:id="chapter-19-l-13212">der künec sprach: 'gerne, daz tuon ich.</l>
				<l n="13213" xml:id="chapter-19-l-13213">saget mir, waz wellet ir?'</l>
				<l n="13214" xml:id="chapter-19-l-13214">'Îsolde' sprach er 'gebet mir!'</l>
				<l n="13215" xml:id="chapter-19-l-13215">'vriunt' sprach er 'swaz ir âne die</l>
				<l n="13216" xml:id="chapter-19-l-13216">gebietet, daz ist allez hie.</l>
				<l n="13217" xml:id="chapter-19-l-13217">diz mag noch sus noch sô gesîn.'</l>
				<l n="13218" xml:id="chapter-19-l-13218">'entriuwen hêrre' sprach Gandîn</l>
				<l n="13219" xml:id="chapter-19-l-13219">'ine wil grôz noch cleine</l>
				<l n="13220" xml:id="chapter-19-l-13220">niwan Îsôte al eine.'</l>
				<l n="13221" xml:id="chapter-19-l-13221">der künec sprach: 'triuwen, dazn geschiht.'</l>
				<l n="13222" xml:id="chapter-19-l-13222">'hêrre, sô enwelt ir niht</l>
				<l n="13223" xml:id="chapter-19-l-13223">behalten iuwer wârheit?</l>
				<l n="13224" xml:id="chapter-19-l-13224">werdet ir des überseit,</l>
				<l n="13225" xml:id="chapter-19-l-13225">daz ir urwaere sît,</l>
				<l n="13226" xml:id="chapter-19-l-13226">so ensult ir nâch der selben zît</l>
				<l n="13227" xml:id="chapter-19-l-13227">dekeines landes künic wesen.</l>
				<l n="13228" xml:id="chapter-19-l-13228">heizet küneges reht lesen.</l>
				<l n="13229" xml:id="chapter-19-l-13229">vindet ir ez niht dâ,</l>
				<l n="13230" xml:id="chapter-19-l-13230">ich gân von mînem rehte sâ.</l>
				<l n="13231" xml:id="chapter-19-l-13231">ouch jehet ir oder swer es giht,</l>
				<l n="13232" xml:id="chapter-19-l-13232">ir gelobetet mir niht,</l>
				<l n="13233" xml:id="chapter-19-l-13233">dâ volge ich mînem rehte hin</l>
				<l n="13234" xml:id="chapter-19-l-13234">wider iuch und wider in,</l>
				<l n="13235" xml:id="chapter-19-l-13235">swie mir der hof erteilet.</l>
				<l n="13236" xml:id="chapter-19-l-13236">mîn lîp der ist geveilet</l>
				<l n="13237" xml:id="chapter-19-l-13237">mit kampfe und mit vehte,</l>
				<l n="13238" xml:id="chapter-19-l-13238">ine kome ze mînem rehte.</l>
				<l n="13239" xml:id="chapter-19-l-13239">swer sô ir wellet oder ir,</l>
				<l n="13240" xml:id="chapter-19-l-13240">der rîte in einen rinc mit mir.</l>
				<l n="13241" xml:id="chapter-19-l-13241">ich wil bereden an dirre vrist,</l>
				<l n="13242" xml:id="chapter-19-l-13242">daz diu schoene Îsôt mîn ist.'</l>
				<l n="13243" xml:id="chapter-19-l-13243">Der künec der sach her unde dar</l>
				<l n="13244" xml:id="chapter-19-l-13244">und nam allenthalben war,</l>
				<l n="13245" xml:id="chapter-19-l-13245">obe er ieman möhte hân,</l>
				<l n="13246" xml:id="chapter-19-l-13246">der in getörste bestân.</l>
				<l n="13247" xml:id="chapter-19-l-13247">nune was dâ nieman, der sîn leben</l>
				<l n="13248" xml:id="chapter-19-l-13248">an eine wâge wolte geben,</l>
				<l n="13249" xml:id="chapter-19-l-13249">noch Marke selbe enwolde</l>
				<l n="13250" xml:id="chapter-19-l-13250">niht vehten umbe Îsolde,</l>
				<l n="13251" xml:id="chapter-19-l-13251">wan Gandîn was von solher craft,</l>
				<l n="13252" xml:id="chapter-19-l-13252">sô menlîch und sô herzehaft:</l>
				<l n="13253" xml:id="chapter-19-l-13253">ir keiner kêrte sich dar an.</l>
				<l n="13254" xml:id="chapter-19-l-13254">Nu was ouch mîn hêr Tristan</l>
				<l n="13255" xml:id="chapter-19-l-13255">birsen geriten ze walde.</l>
				<l n="13256" xml:id="chapter-19-l-13256">der enwas ouch nie sô balde</l>
				<l n="13257" xml:id="chapter-19-l-13257">von walde wider ze hove komen,</l>
				<l n="13258" xml:id="chapter-19-l-13258">ern haete ûf dem wege vernomen</l>
				<l n="13259" xml:id="chapter-19-l-13259">diu leiden niuwen maere,</l>
				<l n="13260" xml:id="chapter-19-l-13260">daz s' ime g' antwürtet waere.</l>
				<l n="13261" xml:id="chapter-19-l-13261">ez was ouch wâr, si was alsô.</l>
				<l n="13262" xml:id="chapter-19-l-13262">Gandin haete die schoenen dô</l>
				<l n="13263" xml:id="chapter-19-l-13263">vil inneclîche weinende</l>
				<l n="13264" xml:id="chapter-19-l-13264">und manege clage erscheinende</l>
				<l n="13265" xml:id="chapter-19-l-13265">von hove gevüeret an den stat</l>
				<l n="13266" xml:id="chapter-19-l-13266">und an den stat was ime gesat</l>
				<l n="13267" xml:id="chapter-19-l-13267">ein pavilûne, diu was rîch,</l>
				<l n="13268" xml:id="chapter-19-l-13268">wol schoene unde hêrlîch.</l>
				<l n="13269" xml:id="chapter-19-l-13269">dâ gieng er und diu künigîn</l>
				<l n="13270" xml:id="chapter-19-l-13270">al die wîle sitzen în,</l>
				<l n="13271" xml:id="chapter-19-l-13271">biz daz mer wider kaeme</l>
				<l n="13272" xml:id="chapter-19-l-13272">unde der kiel genaeme</l>
				<l n="13273" xml:id="chapter-19-l-13273">den vluz und die vlieze,</l>
				<l n="13274" xml:id="chapter-19-l-13274">wan er lac an dem grieze.</l>
				<l n="13275" xml:id="chapter-19-l-13275">Nu Tristan wider heim kam</l>
				<l n="13276" xml:id="chapter-19-l-13276">und von der rotten vernam</l>
				<l n="13277" xml:id="chapter-19-l-13277">diu maere baz unde baz,</l>
				<l n="13278" xml:id="chapter-19-l-13278">zehant er ûf sîn ors saz,</l>
				<l n="13279" xml:id="chapter-19-l-13279">sîne harpfen nam er an die hant,</l>
				<l n="13280" xml:id="chapter-19-l-13280">er kam wol balde gerant</l>
				<l n="13281" xml:id="chapter-19-l-13281">bî unde nâhe zuo der habe</l>
				<l n="13282" xml:id="chapter-19-l-13282">und kêrte dô mit listen abe</l>
				<l n="13283" xml:id="chapter-19-l-13283">ze einem busche und bant dâ vaste</l>
				<l n="13284" xml:id="chapter-19-l-13284">sîn ors zuo z' einem aste.</l>
				<l n="13285" xml:id="chapter-19-l-13285">sîn swert daz hancte er dar an.</l>
				<l n="13286" xml:id="chapter-19-l-13286">mit sîner harpfen lief er dan</l>
				<l n="13287" xml:id="chapter-19-l-13287">und kam zer pavelûne</l>
				<l n="13288" xml:id="chapter-19-l-13288">und vant ouch dem barûne</l>
				<l n="13289" xml:id="chapter-19-l-13289">sitzende under armen</l>
				<l n="13290" xml:id="chapter-19-l-13290">die vröudelôsen armen,</l>
				<l n="13291" xml:id="chapter-19-l-13291">die weinenden Îsôte.</l>
				<l n="13292" xml:id="chapter-19-l-13292">die trôste er ie genôte.</l>
				<l n="13293" xml:id="chapter-19-l-13293">nu half ez aber cleine,</l>
				<l n="13294" xml:id="chapter-19-l-13294">biz daz si den al eine</l>
				<l n="13295" xml:id="chapter-19-l-13295">mit der harpfen gesach.</l>
				<l n="13296" xml:id="chapter-19-l-13296">den gruozte Gandîn unde sprach:</l>
				<l n="13297" xml:id="chapter-19-l-13297">'dê te saut, bêâs harpiers!'</l>
				<l n="13298" xml:id="chapter-19-l-13298">'merzî, gentil schevaliers!</l>
				<l n="13299" xml:id="chapter-19-l-13299">hêrre, ich hân' sprach aber er</l>
				<l n="13300" xml:id="chapter-19-l-13300">'gegâhet harte sêre her.</l>
				<l n="13301" xml:id="chapter-19-l-13301">man sagete mir an dirre zît,</l>
				<l n="13302" xml:id="chapter-19-l-13302">daz ir von Îlande sît.</l>
				<l n="13303" xml:id="chapter-19-l-13303">hêrre, dannen bin ouch ich.</l>
				<l n="13304" xml:id="chapter-19-l-13304">durch iuwer êre, vüeret mich</l>
				<l n="13305" xml:id="chapter-19-l-13305">hin wider heim in Îlant!'</l>
				<l n="13306" xml:id="chapter-19-l-13306">der von Îlande sprach zehant:</l>
				<l n="13307" xml:id="chapter-19-l-13307">'geselle, daz gelobe ich dir.</l>
				<l n="13308" xml:id="chapter-19-l-13308">nu sitze nider, harphe mir.</l>
				<l n="13309" xml:id="chapter-19-l-13309">getroestest dû die vrouwen mîn,</l>
				<l n="13310" xml:id="chapter-19-l-13310">daz sî ir weinen lâzet sîn,</l>
				<l n="13311" xml:id="chapter-19-l-13311">ich gibe dir die aller besten wât,</l>
				<l n="13312" xml:id="chapter-19-l-13312">die disiu pavilûne hât.'</l>
				<l n="13313" xml:id="chapter-19-l-13313">'diz lobe ich, hêrre' sprach Tristan</l>
				<l n="13314" xml:id="chapter-19-l-13314">'ouch hân ich guoten trôst dar an,</l>
				<l n="13315" xml:id="chapter-19-l-13315">ez ensî dan alse vil,</l>
				<l n="13316" xml:id="chapter-19-l-13316">daz sî durch kein mannes spil</l>
				<l n="13317" xml:id="chapter-19-l-13317">ir weinen welle lâzen,</l>
				<l n="13318" xml:id="chapter-19-l-13318">sô muoz si sich es mâzen.'</l>
				<l n="13319" xml:id="chapter-19-l-13319">sînes werkes er begunde,</l>
				<l n="13320" xml:id="chapter-19-l-13320">er harphete an der stunde</l>
				<l n="13321" xml:id="chapter-19-l-13321">sô rehte süezen einen leich,</l>
				<l n="13322" xml:id="chapter-19-l-13322">der Îsôte in ir herze sleich</l>
				<l n="13323" xml:id="chapter-19-l-13323">und ir gedanken alle ergie</l>
				<l n="13324" xml:id="chapter-19-l-13324">sô verre, daz s' ir weinen lie</l>
				<l n="13325" xml:id="chapter-19-l-13325">und an ir amîs was verdâht.</l>
				<l n="13326" xml:id="chapter-19-l-13326">Nu daz der leich was vollebrâht,</l>
				<l n="13327" xml:id="chapter-19-l-13327">dô was dem kiele wazzer komen</l>
				<l n="13328" xml:id="chapter-19-l-13328">und haete sînen vluz genomen.</l>
				<l n="13329" xml:id="chapter-19-l-13329">hie mite sô sprâchen jene her abe</l>
				<l n="13330" xml:id="chapter-19-l-13330">von dem kiele in die habe:</l>
				<l n="13331" xml:id="chapter-19-l-13331">'hêrre, hêrre, gât her an!</l>
				<l n="13332" xml:id="chapter-19-l-13332">und kumet mîn hêr Tristan,</l>
				<l n="13333" xml:id="chapter-19-l-13333">die wîle ir an dem lande sît,</l>
				<l n="13334" xml:id="chapter-19-l-13334">uns begât ein übel zît.</l>
				<l n="13335" xml:id="chapter-19-l-13335">ez stât gâr in sîner hant</l>
				<l n="13336" xml:id="chapter-19-l-13336">beidiu liut unde lant.</l>
				<l n="13337" xml:id="chapter-19-l-13337">ouch ist er selbe, sô man seit,</l>
				<l n="13338" xml:id="chapter-19-l-13338">von alsô grôzer vrecheit,</l>
				<l n="13339" xml:id="chapter-19-l-13339">sô geherze und sô gemuot,</l>
				<l n="13340" xml:id="chapter-19-l-13340">daz er iu lîhte schaden tuot.'</l>
				<l n="13341" xml:id="chapter-19-l-13341">diu rede was Gandîne ungemach.</l>
				<l n="13342" xml:id="chapter-19-l-13342">ûz grôzem unwerde er sprach:</l>
				<l n="13343" xml:id="chapter-19-l-13343">'nu müeze ich haben gotes haz,</l>
				<l n="13344" xml:id="chapter-19-l-13344">ob ich von hinnen umbe daz</l>
				<l n="13345" xml:id="chapter-19-l-13345">tâlanc deste ê ze schiffe gê!</l>
				<l n="13346" xml:id="chapter-19-l-13346">geselle, mache dû mir ê</l>
				<l n="13347" xml:id="chapter-19-l-13347">den leich von Dîdône.</l>
				<l n="13348" xml:id="chapter-19-l-13348">du harpfest alsô schône,</l>
				<l n="13349" xml:id="chapter-19-l-13349">daz ich ez an dich minnen sol.</l>
				<l n="13350" xml:id="chapter-19-l-13350">nu harpfe mîner vrouwen wol!</l>
				<l n="13351" xml:id="chapter-19-l-13351">ich vüere dich ze minnen</l>
				<l n="13352" xml:id="chapter-19-l-13352">mit mir und mit ir hinnen</l>
				<l n="13353" xml:id="chapter-19-l-13353">und gibe dir ouch alhie zehant</l>
				<l n="13354" xml:id="chapter-19-l-13354">dînen geheiz und dîn gewant,</l>
				<l n="13355" xml:id="chapter-19-l-13355">daz aller beste, daz ich hân.'</l>
				<l n="13356" xml:id="chapter-19-l-13356">Tristan sprach: 'hêrre, deist getân.'</l>
				<l n="13357" xml:id="chapter-19-l-13357">Der spilman huob aber an.</l>
				<l n="13358" xml:id="chapter-19-l-13358">sîn harpfenspil er aber began</l>
				<l n="13359" xml:id="chapter-19-l-13359">sô rehte suoze bringen,</l>
				<l n="13360" xml:id="chapter-19-l-13360">daz Gandîn sînen dingen</l>
				<l n="13361" xml:id="chapter-19-l-13361">vil vlîzeclîchen ôre bôt</l>
				<l n="13362" xml:id="chapter-19-l-13362">und sach ouch wol, daz Îsôt</l>
				<l n="13363" xml:id="chapter-19-l-13363">sêre an die harpfen was verdâht.</l>
				<l n="13364" xml:id="chapter-19-l-13364">nu daz der leich was vollebrâht,</l>
				<l n="13365" xml:id="chapter-19-l-13365">Gandîn der nam die künigîn</l>
				<l n="13366" xml:id="chapter-19-l-13366">und wolte hin ze schiffe sîn.</l>
				<l n="13367" xml:id="chapter-19-l-13367">nu was diu vlieze unde der vlôz</l>
				<l n="13368" xml:id="chapter-19-l-13368">vor der schifbrucken alsô grôz,</l>
				<l n="13369" xml:id="chapter-19-l-13369">daz nieman an der stunde</l>
				<l n="13370" xml:id="chapter-19-l-13370">âne ein vil hôch ors kunde</l>
				<l n="13371" xml:id="chapter-19-l-13371">zer schifbrucken komen în.</l>
				<l n="13372" xml:id="chapter-19-l-13372">'waz getuon wir nû?' sprach Gandîn</l>
				<l n="13373" xml:id="chapter-19-l-13373">'wie kumet mîn vrouwe dar an?'</l>
				<l n="13374" xml:id="chapter-19-l-13374">'seht, hêrre' sprach der spilman</l>
				<l n="13375" xml:id="chapter-19-l-13375">'sît daz ich des gewis bin,</l>
				<l n="13376" xml:id="chapter-19-l-13376">daz ir mich mit iu vüeret hin,</l>
				<l n="13377" xml:id="chapter-19-l-13377">swes ich ze Curnewâle hân,</l>
				<l n="13378" xml:id="chapter-19-l-13378">des sol hie lützel bestân.</l>
				<l n="13379" xml:id="chapter-19-l-13379">ich hân ein hôhez ors hie bî,</l>
				<l n="13380" xml:id="chapter-19-l-13380">ich waene ez ouch wol sô hôch sî,</l>
				<l n="13381" xml:id="chapter-19-l-13381">mîne vrouwen, iuwer vriundîn,</l>
				<l n="13382" xml:id="chapter-19-l-13382">daz ich si wol zer brucken în</l>
				<l n="13383" xml:id="chapter-19-l-13383">sô schône gevüere,</l>
				<l n="13384" xml:id="chapter-19-l-13384">daz sî daz mer iht rüere.'</l>
				<l n="13385" xml:id="chapter-19-l-13385">Gandîn sprach: 'lieber spilman.</l>
				<l n="13386" xml:id="chapter-19-l-13386">balde île, brinc dîn ors her dan</l>
				<l n="13387" xml:id="chapter-19-l-13387">und nim ouch iesâ dîn gewant!'</l>
				<l n="13388" xml:id="chapter-19-l-13388">Tristan der brâhte daz ors zehant,</l>
				<l n="13389" xml:id="chapter-19-l-13389">und iesâ dô er wider kam,</l>
				<l n="13390" xml:id="chapter-19-l-13390">sîne harpfen er ze rucke nam.</l>
				<l n="13391" xml:id="chapter-19-l-13391">'nu hêrre von Îlant' sprach er</l>
				<l n="13392" xml:id="chapter-19-l-13392">'bietet mir mîne vrouwen her,</l>
				<l n="13393" xml:id="chapter-19-l-13393">ich vüere sî vor mir dar în.'</l>
				<l n="13394" xml:id="chapter-19-l-13394">'nein spilman' sprach Gandîn</l>
				<l n="13395" xml:id="chapter-19-l-13395">'dune solt sî niht rüeren,</l>
				<l n="13396" xml:id="chapter-19-l-13396">ich wil si selbe vüeren.'</l>
				<l n="13397" xml:id="chapter-19-l-13397">'wê hêrre!' sprach diu schoene Îsôt</l>
				<l n="13398" xml:id="chapter-19-l-13398">'diz maere ist allez âne nôt,</l>
				<l n="13399" xml:id="chapter-19-l-13399">daz er mich niht rüeren sol.</l>
				<l n="13400" xml:id="chapter-19-l-13400">nu wizzet endelîche wol,</l>
				<l n="13401" xml:id="chapter-19-l-13401">daz ich niemêre kume dar an,</l>
				<l n="13402" xml:id="chapter-19-l-13402">mich envüere der spilman.'</l>
				<l n="13403" xml:id="chapter-19-l-13403">Gandîn bôt ime Îsôte dar.</l>
				<l n="13404" xml:id="chapter-19-l-13404">'geselle' sprach er 'nim ir war</l>
				<l n="13405" xml:id="chapter-19-l-13405">und vüere s' alsô schône,</l>
				<l n="13406" xml:id="chapter-19-l-13406">daz ich dir 's iemer lône.'</l>
				<l n="13407" xml:id="chapter-19-l-13407">nu er Îsolde z' ime gewan,</l>
				<l n="13408" xml:id="chapter-19-l-13408">er sprancte ein lützel her dan.</l>
				<l n="13409" xml:id="chapter-19-l-13409">und alse ez Gandîn gesach,</l>
				<l n="13410" xml:id="chapter-19-l-13410">unwertlîche er im nâch sprach:</l>
				<l n="13411" xml:id="chapter-19-l-13411">'inâ gouch! waz sol diz sîn?'</l>
				<l n="13412" xml:id="chapter-19-l-13412">'nein nein' sprach Tristan 'gouch Gandîn!</l>
				<l n="13413" xml:id="chapter-19-l-13413">vriunt, ir stât an des gouches zil.</l>
				<l n="13414" xml:id="chapter-19-l-13414">wan daz ir mit dem rottenspil</l>
				<l n="13415" xml:id="chapter-19-l-13415">dem künege Marke ertruget an,</l>
				<l n="13416" xml:id="chapter-19-l-13416">daz vüere ich mit der harpfen dan.</l>
				<l n="13417" xml:id="chapter-19-l-13417">ir truget, nu sît ouch ir betrogen.</l>
				<l n="13418" xml:id="chapter-19-l-13418">Tristan der hât iu nâch gezogen,</l>
				<l n="13419" xml:id="chapter-19-l-13419">biz daz er iuch beswichen hât.</l>
				<l n="13420" xml:id="chapter-19-l-13420">vriunt, ir gebt rîlîche wât.</l>
				<l n="13421" xml:id="chapter-19-l-13421">ich hân daz beste gewant,</l>
				<l n="13422" xml:id="chapter-19-l-13422">daz ich in dem gezelte vant!'</l>
				<l n="13423" xml:id="chapter-19-l-13423">Tristan reit sîne strâze.</l>
				<l n="13424" xml:id="chapter-19-l-13424">Gandîn was âne mâze</l>
				<l n="13425" xml:id="chapter-19-l-13425">trûric unde trûresam.</l>
				<l n="13426" xml:id="chapter-19-l-13426">im tete schade unde scham</l>
				<l n="13427" xml:id="chapter-19-l-13427">vil sêre und inneclîche wê.</l>
				<l n="13428" xml:id="chapter-19-l-13428">er kêrte wider über sê</l>
				<l n="13429" xml:id="chapter-19-l-13429">mit schame und mit leide.</l>
				<l n="13430" xml:id="chapter-19-l-13430">jene geverten beide,</l>
				<l n="13431" xml:id="chapter-19-l-13431">Tristan und Îsôt kêrten hin.</l>
				<l n="13432" xml:id="chapter-19-l-13432">ob s' under wegen under in</l>
				<l n="13433" xml:id="chapter-19-l-13433">iender ze vröuden kaemen,</l>
				<l n="13434" xml:id="chapter-19-l-13434">ruowe in den bluomen naemen,</l>
				<l n="13435" xml:id="chapter-19-l-13435">daz wil ich âne waenen lân.</l>
				<l n="13436" xml:id="chapter-19-l-13436">ich sol waenen unde wân</l>
				<l n="13437" xml:id="chapter-19-l-13437">mînenthalben legen nider.</l>
				<l n="13438" xml:id="chapter-19-l-13438">Tristan der brâhte Îsôte wider</l>
				<l n="13439" xml:id="chapter-19-l-13439">sînem oeheime Marke</l>
				<l n="13440" xml:id="chapter-19-l-13440">und strâfete in starke:</l>
				<l n="13441" xml:id="chapter-19-l-13441">'hêrre' sprach er 'wizze crist,</l>
				<l n="13442" xml:id="chapter-19-l-13442">sô lieb als iu diu künegîn ist,</l>
				<l n="13443" xml:id="chapter-19-l-13443">sô ist ez ein michel unsin,</l>
				<l n="13444" xml:id="chapter-19-l-13444">daz ir si gebet sô lîhte hin</l>
				<l n="13445" xml:id="chapter-19-l-13445">durch harpfen oder durch rotten.</l>
				<l n="13446" xml:id="chapter-19-l-13446">ez mac diu werlt wol spotten.</l>
				<l n="13447" xml:id="chapter-19-l-13447">wer gesach ie mêre künigîn</l>
				<l n="13448" xml:id="chapter-19-l-13448">durch rottenspil gemeine sîn?</l>
				<l n="13449" xml:id="chapter-19-l-13449">her nâch sô bewâret daz</l>
				<l n="13450" xml:id="chapter-19-l-13450">und hüetet mîner vrouwen baz!'</l>
			</div>
			<div n="20" xml:id="chapter-20" type="chapter" data-level="1">
				<head xml:lang="deu-Latn">Marjodo</head>
				<l n="13451" xml:id="chapter-20-l-13451">Tristandes lob und êre</l>
				<l n="13452" xml:id="chapter-20-l-13452">diu bluoten aber dô mêre</l>
				<l n="13453" xml:id="chapter-20-l-13453">ze hove und in dem lande.</l>
				<l n="13454" xml:id="chapter-20-l-13454">si lobeten an Tristande</l>
				<l n="13455" xml:id="chapter-20-l-13455">sîne vuoge und sîne sinne.</l>
				<l n="13456" xml:id="chapter-20-l-13456">er und diu küniginne</l>
				<l n="13457" xml:id="chapter-20-l-13457">si wâren aber vrô unde vruot,</l>
				<l n="13458" xml:id="chapter-20-l-13458">si gâben beide ein ander muot,</l>
				<l n="13459" xml:id="chapter-20-l-13459">sô s' iemer beste kunden.</l>
				<l n="13460" xml:id="chapter-20-l-13460">In den selben stunden</l>
				<l n="13461" xml:id="chapter-20-l-13461">haete Tristan einen cumpanjûn,</l>
				<l n="13462" xml:id="chapter-20-l-13462">der was ein edeler barûn,</l>
				<l n="13463" xml:id="chapter-20-l-13463">des küneges lantsaeze,</l>
				<l n="13464" xml:id="chapter-20-l-13464">sîn oberster truhsaeze,</l>
				<l n="13465" xml:id="chapter-20-l-13465">und was geheizen Marjodô.</l>
				<l n="13466" xml:id="chapter-20-l-13466">der selbe was Tristande dô</l>
				<l n="13467" xml:id="chapter-20-l-13467">gevriunt unde geminne</l>
				<l n="13468" xml:id="chapter-20-l-13468">durch die süezen küniginne.</l>
				<l n="13469" xml:id="chapter-20-l-13469">der truog er tougenlîchen muot,</l>
				<l n="13470" xml:id="chapter-20-l-13470">als manec man maneger vrouwen tuot,</l>
				<l n="13471" xml:id="chapter-20-l-13471">dâ sî sich lützel kêret an.</l>
				<l n="13472" xml:id="chapter-20-l-13472">der truhsaeze unde Tristan</l>
				<l n="13473" xml:id="chapter-20-l-13473">si zwêne haeten under in zwein</l>
				<l n="13474" xml:id="chapter-20-l-13474">gemeine herberge in ein</l>
				<l n="13475" xml:id="chapter-20-l-13475">und wâren gerne ein ander mite.</l>
				<l n="13476" xml:id="chapter-20-l-13476">Ouch was des truhsaezen site,</l>
				<l n="13477" xml:id="chapter-20-l-13477">wan Tristan schoener maere phlac,</l>
				<l n="13478" xml:id="chapter-20-l-13478">daz er 'm ie nahtes sô bî lac,</l>
				<l n="13479" xml:id="chapter-20-l-13479">daz er bereite hin z' im sprach.</l>
				<l n="13480" xml:id="chapter-20-l-13480">eines nahtes ez geschach,</l>
				<l n="13481" xml:id="chapter-20-l-13481">dô haete er mit Tristande</l>
				<l n="13482" xml:id="chapter-20-l-13482">vil unde maneger hande</l>
				<l n="13483" xml:id="chapter-20-l-13483">rede unde maere getriben</l>
				<l n="13484" xml:id="chapter-20-l-13484">und was slâfende beliben.</l>
				<l n="13485" xml:id="chapter-20-l-13485">der minnaere Tristan</l>
				<l n="13486" xml:id="chapter-20-l-13486">der stal sich tougenlîche dan</l>
				<l n="13487" xml:id="chapter-20-l-13487">an sîne strichweide</l>
				<l n="13488" xml:id="chapter-20-l-13488">ze manegem herzeleide</l>
				<l n="13489" xml:id="chapter-20-l-13489">im selben unde der künigîn.</l>
				<l n="13490" xml:id="chapter-20-l-13490">do er unvermeldet wânde sîn</l>
				<l n="13491" xml:id="chapter-20-l-13491">und sicher sîner dinge,</l>
				<l n="13492" xml:id="chapter-20-l-13492">dô haete im misselinge</l>
				<l n="13493" xml:id="chapter-20-l-13493">ir stricke, ir melde, ir arbeit</l>
				<l n="13494" xml:id="chapter-20-l-13494">an den selben pfat geleit,</l>
				<l n="13495" xml:id="chapter-20-l-13495">den er underwîlen ie</l>
				<l n="13496" xml:id="chapter-20-l-13496">z' Îsôte vrôlîche gie.</l>
				<l n="13497" xml:id="chapter-20-l-13497">der was des nahtes besnît.</l>
				<l n="13498" xml:id="chapter-20-l-13498">ouch schein der mâne zuo der zît</l>
				<l n="13499" xml:id="chapter-20-l-13499">vil liehte und vil clâre.</l>
				<l n="13500" xml:id="chapter-20-l-13500">Tristan nam keiner vâre</l>
				<l n="13501" xml:id="chapter-20-l-13501">noch keiner slahte merke war,</l>
				<l n="13502" xml:id="chapter-20-l-13502">wan gieng et baltlîche dar,</l>
				<l n="13503" xml:id="chapter-20-l-13503">dâ man im sîne tougenheit</l>
				<l n="13504" xml:id="chapter-20-l-13504">bescheiden haete und ûf geleit.</l>
				<l n="13505" xml:id="chapter-20-l-13505">nu er in die kemenâten kam,</l>
				<l n="13506" xml:id="chapter-20-l-13506">Brangaene ein schâhzabel nam.</l>
				<l n="13507" xml:id="chapter-20-l-13507">vür daz lieht leinde si daz.</l>
				<l n="13508" xml:id="chapter-20-l-13508">nune weiz ich, wie si des vergaz,</l>
				<l n="13509" xml:id="chapter-20-l-13509">daz sî die tür offen lie</l>
				<l n="13510" xml:id="chapter-20-l-13510">und si wider slâfen gie.</l>
				<l n="13511" xml:id="chapter-20-l-13511">Die wîle und aber daz geschach,</l>
				<l n="13512" xml:id="chapter-20-l-13512">der truhsaeze der gesach</l>
				<l n="13513" xml:id="chapter-20-l-13513">in sîme troume, dâ er slief,</l>
				<l n="13514" xml:id="chapter-20-l-13514">einen eber, der ûz dem walde lief,</l>
				<l n="13515" xml:id="chapter-20-l-13515">vreislîch unde vreissam.</l>
				<l n="13516" xml:id="chapter-20-l-13516">ûf des küneges hof er kam</l>
				<l n="13517" xml:id="chapter-20-l-13517">schûmende unde wetzende</l>
				<l n="13518" xml:id="chapter-20-l-13518">und sich ze wîge setzende</l>
				<l n="13519" xml:id="chapter-20-l-13519">ûf allez daz, daz er dâ vant.</l>
				<l n="13520" xml:id="chapter-20-l-13520">nu kam geloufen al zehant</l>
				<l n="13521" xml:id="chapter-20-l-13521">des hovegesindes michel craft.</l>
				<l n="13522" xml:id="chapter-20-l-13522">dâ lief michel ritterschaft</l>
				<l n="13523" xml:id="chapter-20-l-13523">umbe den eber her unde hin</l>
				<l n="13524" xml:id="chapter-20-l-13524">und enwas doch nieman under in,</l>
				<l n="13525" xml:id="chapter-20-l-13525">der in getorste bestân.</l>
				<l n="13526" xml:id="chapter-20-l-13526">sus liez er allez hine gân</l>
				<l n="13527" xml:id="chapter-20-l-13527">limmende durch den palas.</l>
				<l n="13528" xml:id="chapter-20-l-13528">dâ Markes kemenâte was,</l>
				<l n="13529" xml:id="chapter-20-l-13529">dâ brach er zuo den türen în.</l>
				<l n="13530" xml:id="chapter-20-l-13530">daz sîn bette solte sîn,</l>
				<l n="13531" xml:id="chapter-20-l-13531">daz zewarf er hin unde her.</l>
				<l n="13532" xml:id="chapter-20-l-13532">mit sînem schûme solget er</l>
				<l n="13533" xml:id="chapter-20-l-13533">daz bette und al die bettewât,</l>
				<l n="13534" xml:id="chapter-20-l-13534">diu küneges bette bestât.</l>
				<l n="13535" xml:id="chapter-20-l-13535">diz sâhen alle Markes man</l>
				<l n="13536" xml:id="chapter-20-l-13536">und nam sich 'z doch ir keiner an.</l>
				<l n="13537" xml:id="chapter-20-l-13537">Nu Marjodoc erwachet was,</l>
				<l n="13538" xml:id="chapter-20-l-13538">den troum er in sîn herze las.</l>
				<l n="13539" xml:id="chapter-20-l-13539">wan er was ime sêre ande.</l>
				<l n="13540" xml:id="chapter-20-l-13540">hie mite rief er Tristande</l>
				<l n="13541" xml:id="chapter-20-l-13541">und wolte im sagen maere,</l>
				<l n="13542" xml:id="chapter-20-l-13542">waz ime getroumet waere.</l>
				<l n="13543" xml:id="chapter-20-l-13543">nun antwurte im nieman dâ.</l>
				<l n="13544" xml:id="chapter-20-l-13544">nu rief er aber und aber sâ</l>
				<l n="13545" xml:id="chapter-20-l-13545">und reichte mit der hant dô dar,</l>
				<l n="13546" xml:id="chapter-20-l-13546">und alse er nihtes wart gewar</l>
				<l n="13547" xml:id="chapter-20-l-13547">noch an dem bette nieman vant,</l>
				<l n="13548" xml:id="chapter-20-l-13548">nû bewânde er in zehant</l>
				<l n="13549" xml:id="chapter-20-l-13549">umbe tougenlîchiu teidinc.</l>
				<l n="13550" xml:id="chapter-20-l-13550">aber umbe sînen haelinc</l>
				<l n="13551" xml:id="chapter-20-l-13551">hin zuo der küniginne</l>
				<l n="13552" xml:id="chapter-20-l-13552">des enhaete er keine sinne,</l>
				<l n="13553" xml:id="chapter-20-l-13553">ern haete keinen wân dar an.</l>
				<l n="13554" xml:id="chapter-20-l-13554">doch nam er ime hin z' ime dâ van</l>
				<l n="13555" xml:id="chapter-20-l-13555">ein vriuntlîchez zornelîn,</l>
				<l n="13556" xml:id="chapter-20-l-13556">sô liep als er im solte sîn,</l>
				<l n="13557" xml:id="chapter-20-l-13557">daz er im niht enseite</l>
				<l n="13558" xml:id="chapter-20-l-13558">von sîner tougenheite.</l>
				<l n="13559" xml:id="chapter-20-l-13559">Marjodoc stuont ûf zehant</l>
				<l n="13560" xml:id="chapter-20-l-13560">und leite an sich sîn gewant.</l>
				<l n="13561" xml:id="chapter-20-l-13561">er sleich vil lîse hin zer tür</l>
				<l n="13562" xml:id="chapter-20-l-13562">unde wartete dervür</l>
				<l n="13563" xml:id="chapter-20-l-13563">und sach Tristandes spor dervor.</l>
				<l n="13564" xml:id="chapter-20-l-13564">hie mite sô volgete er dem spor</l>
				<l n="13565" xml:id="chapter-20-l-13565">hin durch ein boumgertelîn.</l>
				<l n="13566" xml:id="chapter-20-l-13566">ouch leitete in des mânen schîn</l>
				<l n="13567" xml:id="chapter-20-l-13567">über snê und über gras,</l>
				<l n="13568" xml:id="chapter-20-l-13568">dâ er vor hin gegangen was,</l>
				<l n="13569" xml:id="chapter-20-l-13569">unz an der kemenâten tür.</l>
				<l n="13570" xml:id="chapter-20-l-13570">dâ gestuont er vorhtende vür</l>
				<l n="13571" xml:id="chapter-20-l-13571">und misseviel im al zehant,</l>
				<l n="13572" xml:id="chapter-20-l-13572">daz er die tür als offen vant.</l>
				<l n="13573" xml:id="chapter-20-l-13573">sus trahtete er dâ lange</l>
				<l n="13574" xml:id="chapter-20-l-13574">nâch Tristandes gange.</l>
				<l n="13575" xml:id="chapter-20-l-13575">er bedâhte übel unde guot.</l>
				<l n="13576" xml:id="chapter-20-l-13576">iezuo sô kam im in den muot,</l>
				<l n="13577" xml:id="chapter-20-l-13577">Tristan der waere komen dar în</l>
				<l n="13578" xml:id="chapter-20-l-13578">durch eteslîch juncvrouwelîn.</l>
				<l n="13579" xml:id="chapter-20-l-13579">sô der wân iezuo was getân,</l>
				<l n="13580" xml:id="chapter-20-l-13580">sô was al zehant sîn wân,</l>
				<l n="13581" xml:id="chapter-20-l-13581">er waere dar inne</l>
				<l n="13582" xml:id="chapter-20-l-13582">durch die küniginne.</l>
				<l n="13583" xml:id="chapter-20-l-13583">der wân gie hin unde her.</l>
				<l n="13584" xml:id="chapter-20-l-13584">ze jungeste genante er</l>
				<l n="13585" xml:id="chapter-20-l-13585">und gie vil lîse dar în</l>
				<l n="13586" xml:id="chapter-20-l-13586">und envant dâ lieht noch mânen schîn;</l>
				<l n="13587" xml:id="chapter-20-l-13587">wan von der kerzen, diu dâ bran,</l>
				<l n="13588" xml:id="chapter-20-l-13588">dâ gesach er lützel van.</l>
				<l n="13589" xml:id="chapter-20-l-13589">dâ leinde ein schâhzabel vor.</l>
				<l n="13590" xml:id="chapter-20-l-13590">sus gieng er allez enbor</l>
				<l n="13591" xml:id="chapter-20-l-13591">und greifende mit henden</l>
				<l n="13592" xml:id="chapter-20-l-13592">an mûren unde an wenden,</l>
				<l n="13593" xml:id="chapter-20-l-13593">biz er z' ir beider bette kam,</l>
				<l n="13594" xml:id="chapter-20-l-13594">si beidiu samet dar an vernam</l>
				<l n="13595" xml:id="chapter-20-l-13595">und hôrte al ir gelegenheit.</l>
				<l n="13596" xml:id="chapter-20-l-13596">diz was im inneclîche leit</l>
				<l n="13597" xml:id="chapter-20-l-13597">und tete im in dem herzen wê,</l>
				<l n="13598" xml:id="chapter-20-l-13598">wan er haete Îsolde allez ê</l>
				<l n="13599" xml:id="chapter-20-l-13599">liebe unde holden muot getragen.</l>
				<l n="13600" xml:id="chapter-20-l-13600">nu was daz allez underslagen</l>
				<l n="13601" xml:id="chapter-20-l-13601">mit hazze und mit leide.</l>
				<l n="13602" xml:id="chapter-20-l-13602">er haete an ir dô beide</l>
				<l n="13603" xml:id="chapter-20-l-13603">haz unde leit, leit unde haz.</l>
				<l n="13604" xml:id="chapter-20-l-13604">in muote diz, in muote daz.</l>
				<l n="13605" xml:id="chapter-20-l-13605">ern kunde sich verrihten niht,</l>
				<l n="13606" xml:id="chapter-20-l-13606">wie er ze dirre geschiht</l>
				<l n="13607" xml:id="chapter-20-l-13607">alsô gewerben möhte,</l>
				<l n="13608" xml:id="chapter-20-l-13608">als ez vuogete unde töhte.</l>
				<l n="13609" xml:id="chapter-20-l-13609">in reizete haz unde leit</l>
				<l n="13610" xml:id="chapter-20-l-13610">ûf die grôzen unhöfscheit,</l>
				<l n="13611" xml:id="chapter-20-l-13611">daz er ir ding lûtbaerete</l>
				<l n="13612" xml:id="chapter-20-l-13612">und ez al dâ vermaerete.</l>
				<l n="13613" xml:id="chapter-20-l-13613">sô zôch in aber Tristan</l>
				<l n="13614" xml:id="chapter-20-l-13614">und diu vorhte dervan,</l>
				<l n="13615" xml:id="chapter-20-l-13615">die er hin z' ime haete,</l>
				<l n="13616" xml:id="chapter-20-l-13616">ob er 'm iht leides taete.</l>
				<l n="13617" xml:id="chapter-20-l-13617">Sus kêrte er umbe und gie dan.</l>
				<l n="13618" xml:id="chapter-20-l-13618">als ein geleidegeter man</l>
				<l n="13619" xml:id="chapter-20-l-13619">leite er sich aber wider nider.</l>
				<l n="13620" xml:id="chapter-20-l-13620">nu kam ouch Tristan schiere wider.</l>
				<l n="13621" xml:id="chapter-20-l-13621">vil lîse er an sîn bette seic.</l>
				<l n="13622" xml:id="chapter-20-l-13622">er sweic unde jener sweic,</l>
				<l n="13623" xml:id="chapter-20-l-13623">daz ir deweder nie wort gesprach,</l>
				<l n="13624" xml:id="chapter-20-l-13624">daz in doch selten ê geschach</l>
				<l n="13625" xml:id="chapter-20-l-13625">und des ê wâren ungewon.</l>
				<l n="13626" xml:id="chapter-20-l-13626">von dirre vremede und hie von</l>
				<l n="13627" xml:id="chapter-20-l-13627">sô sach im Tristan daz wol an,</l>
				<l n="13628" xml:id="chapter-20-l-13628">daz er eteswaz hie van</l>
				<l n="13629" xml:id="chapter-20-l-13629">arcwânde in sînem muote,</l>
				<l n="13630" xml:id="chapter-20-l-13630">und haete sîne huote</l>
				<l n="13631" xml:id="chapter-20-l-13631">an rede und an gelâze</l>
				<l n="13632" xml:id="chapter-20-l-13632">in bezzerre mâze,</l>
				<l n="13633" xml:id="chapter-20-l-13633">dan er ê mâles taete.</l>
				<l n="13634" xml:id="chapter-20-l-13634">nu was ez aber ze spaete.</l>
				<l n="13635" xml:id="chapter-20-l-13635">sîn tougen was vermaeret,</l>
				<l n="13636" xml:id="chapter-20-l-13636">sîn haelinc g' offenbaeret.</l>
				<l n="13637" xml:id="chapter-20-l-13637">Der nîdege Marjodô</l>
				<l n="13638" xml:id="chapter-20-l-13638">der nam den künec verholne dô</l>
				<l n="13639" xml:id="chapter-20-l-13639">und seite im, daz ein maere</l>
				<l n="13640" xml:id="chapter-20-l-13640">dâ ze hove ensprungen waere</l>
				<l n="13641" xml:id="chapter-20-l-13641">von Îsolde und Tristande,</l>
				<l n="13642" xml:id="chapter-20-l-13642">daz liute unde lande</l>
				<l n="13643" xml:id="chapter-20-l-13643">harte sêre missezaeme.</l>
				<l n="13644" xml:id="chapter-20-l-13644">daz er es war naeme</l>
				<l n="13645" xml:id="chapter-20-l-13645">und rât dar umbe haete,</l>
				<l n="13646" xml:id="chapter-20-l-13646">waz er dar zuo getaete.</l>
				<l n="13647" xml:id="chapter-20-l-13647">ez gienge im harte sêre</l>
				<l n="13648" xml:id="chapter-20-l-13648">an sîn ê und an sîn êre.</l>
				<l n="13649" xml:id="chapter-20-l-13649">ern gewuoc im aber des niht,</l>
				<l n="13650" xml:id="chapter-20-l-13650">daz er die wâren geschiht</l>
				<l n="13651" xml:id="chapter-20-l-13651">als endeclîche weste.</l>
				<l n="13652" xml:id="chapter-20-l-13652">der getriuweste unde der beste,</l>
				<l n="13653" xml:id="chapter-20-l-13653">der einvalte Marke</l>
				<l n="13654" xml:id="chapter-20-l-13654">den wunderte es starke</l>
				<l n="13655" xml:id="chapter-20-l-13655">und volgete es ungerne,</l>
				<l n="13656" xml:id="chapter-20-l-13656">daz er den leitesterne</l>
				<l n="13657" xml:id="chapter-20-l-13657">sîner vröuden an Îsolde</l>
				<l n="13658" xml:id="chapter-20-l-13658">iemer bewaenen solde</l>
				<l n="13659" xml:id="chapter-20-l-13659">an keiner slahte unguote.</l>
				<l n="13660" xml:id="chapter-20-l-13660">doch truog er 'z in dem muote</l>
				<l n="13661" xml:id="chapter-20-l-13661">leitlîchen unde swâre</l>
				<l n="13662" xml:id="chapter-20-l-13662">und was in staeter vâre</l>
				<l n="13663" xml:id="chapter-20-l-13663">alle zît und alle stunde,</l>
				<l n="13664" xml:id="chapter-20-l-13664">ob er s' ervinden kunde</l>
				<l n="13665" xml:id="chapter-20-l-13665">an keiner bewaerde.</l>
				<l n="13666" xml:id="chapter-20-l-13666">ir rede und ir gebaerde</l>
				<l n="13667" xml:id="chapter-20-l-13667">daz bemarcte er allez sunder</l>
				<l n="13668" xml:id="chapter-20-l-13668">und enkunde sî hier under</l>
				<l n="13669" xml:id="chapter-20-l-13669">an keiner wârheit ervarn.</l>
				<l n="13670" xml:id="chapter-20-l-13670">wan Tristan der bat si 'z bewarn</l>
				<l n="13671" xml:id="chapter-20-l-13671">und haete Îsolde kunt getân</l>
				<l n="13672" xml:id="chapter-20-l-13672">des truhsaezen arcwân.</l>
			</div>
			<div n="21" xml:id="chapter-21" type="chapter" data-level="1">
				<head xml:lang="deu-Latn">List und Gegenlist</head>
				<l n="13673" xml:id="chapter-21-l-13673">Jedoch versuohte ez Marke</l>
				<l n="13674" xml:id="chapter-21-l-13674">anclîchen unde starke</l>
				<l n="13675" xml:id="chapter-21-l-13675">und wartete es naht unde tac.</l>
				<l n="13676" xml:id="chapter-21-l-13676">eines nahtes, dô er bî ir lac</l>
				<l n="13677" xml:id="chapter-21-l-13677">und sî zwei triben under in</l>
				<l n="13678" xml:id="chapter-21-l-13678">ir wehselrede her unde hin,</l>
				<l n="13679" xml:id="chapter-21-l-13679">er rihtete unde leite</l>
				<l n="13680" xml:id="chapter-21-l-13680">mit einer kündekeite</l>
				<l n="13681" xml:id="chapter-21-l-13681">einen stric der küniginne</l>
				<l n="13682" xml:id="chapter-21-l-13682">und vienc si ouch dar inne.</l>
				<l n="13683" xml:id="chapter-21-l-13683">'nu vrouwe' sprach er 'saget mir,</l>
				<l n="13684" xml:id="chapter-21-l-13684">wie dunket iuch, wie râtet ir?</l>
				<l n="13685" xml:id="chapter-21-l-13685">ich wil in kurzen zîten</l>
				<l n="13686" xml:id="chapter-21-l-13686">in beteverte rîten</l>
				<l n="13687" xml:id="chapter-21-l-13687">und bin vil lîhte lange in wege.</l>
				<l n="13688" xml:id="chapter-21-l-13688">in wes huote und in wes pflege</l>
				<l n="13689" xml:id="chapter-21-l-13689">welt ir al die wîle sîn?'</l>
				<l n="13690" xml:id="chapter-21-l-13690">'got segene!' sprach diu künigîn</l>
				<l n="13691" xml:id="chapter-21-l-13691">'durch nôt sprechet ir daz!</l>
				<l n="13692" xml:id="chapter-21-l-13692">in wes huote waere ich baz</l>
				<l n="13693" xml:id="chapter-21-l-13693">und iuwer liut und iuwer lant</l>
				<l n="13694" xml:id="chapter-21-l-13694">danne in iuwers neven hant,</l>
				<l n="13695" xml:id="chapter-21-l-13695">der unser wol gepflegen kan?</l>
				<l n="13696" xml:id="chapter-21-l-13696">iuwer swestersun, hêr Tristan,</l>
				<l n="13697" xml:id="chapter-21-l-13697">der ist manhaft unde wîs</l>
				<l n="13698" xml:id="chapter-21-l-13698">und wol bedaehtic alle wîs.'</l>
				<l n="13699" xml:id="chapter-21-l-13699">Die rede begunde Marke</l>
				<l n="13700" xml:id="chapter-21-l-13700">bewaenen harte starke</l>
				<l n="13701" xml:id="chapter-21-l-13701">und misseviel im harte.</l>
				<l n="13702" xml:id="chapter-21-l-13702">sîne lâge und sîne warte</l>
				<l n="13703" xml:id="chapter-21-l-13703">leite er ir aber mê unde mê</l>
				<l n="13704" xml:id="chapter-21-l-13704">und huote ir aber mê dan ê</l>
				<l n="13705" xml:id="chapter-21-l-13705">und seite dem truhsaezen sâ,</l>
				<l n="13706" xml:id="chapter-21-l-13706">als er ez haete ervunden dâ.</l>
				<l n="13707" xml:id="chapter-21-l-13707">der truhsaeze antwurte im dô</l>
				<l n="13708" xml:id="chapter-21-l-13708">'zewâre hêrre, im ist alsô.</l>
				<l n="13709" xml:id="chapter-21-l-13709">ir muget hie selbe merken an,</l>
				<l n="13710" xml:id="chapter-21-l-13710">daz sî sich niht gehelen kan</l>
				<l n="13711" xml:id="chapter-21-l-13711">der grôzen liebe, die s' im treit,</l>
				<l n="13712" xml:id="chapter-21-l-13712">und ist ein michel tumpheit,</l>
				<l n="13713" xml:id="chapter-21-l-13713">daz ir in lîdet dâ bî.</l>
				<l n="13714" xml:id="chapter-21-l-13714">als liep iu wîp und êre sî,</l>
				<l n="13715" xml:id="chapter-21-l-13715">so enlîdet in nimêre.'</l>
				<l n="13716" xml:id="chapter-21-l-13716">diz muote Marken sêre.</l>
				<l n="13717" xml:id="chapter-21-l-13717">der zwîvel unde der arcwân,</l>
				<l n="13718" xml:id="chapter-21-l-13718">den er zem neven solte hân,</l>
				<l n="13719" xml:id="chapter-21-l-13719">der tôte in z' allen stunden,</l>
				<l n="13720" xml:id="chapter-21-l-13720">und in ouch unervunden</l>
				<l n="13721" xml:id="chapter-21-l-13721">und unervaren haete</l>
				<l n="13722" xml:id="chapter-21-l-13722">an aller slahte untaete.</l>
				<l n="13723" xml:id="chapter-21-l-13723">Diu betrogen Îsôt diu was dô vrô.</l>
				<l n="13724" xml:id="chapter-21-l-13724">si seite Brangaenen dô</l>
				<l n="13725" xml:id="chapter-21-l-13725">vil vrôlîche lachende</l>
				<l n="13726" xml:id="chapter-21-l-13726">und michel vröude machende</l>
				<l n="13727" xml:id="chapter-21-l-13727">von ir hêrren betevart,</l>
				<l n="13728" xml:id="chapter-21-l-13728">und ouch wie sî gevrâget wart,</l>
				<l n="13729" xml:id="chapter-21-l-13729">in wes pflege si wolte sîn.</l>
				<l n="13730" xml:id="chapter-21-l-13730">Brangaene sprach dô: 'vrouwe mîn,</l>
				<l n="13731" xml:id="chapter-21-l-13731">lieget mir niht und saget mir,</l>
				<l n="13732" xml:id="chapter-21-l-13732">sô helfe iu got, wen ieschet ir?'</l>
				<l n="13733" xml:id="chapter-21-l-13733">Îsôt seite ir die wârheit,</l>
				<l n="13734" xml:id="chapter-21-l-13734">rehte alse ez dâ wart ûf geleit.</l>
				<l n="13735" xml:id="chapter-21-l-13735">'â tumbe!' sprach Brangaene dô</l>
				<l n="13736" xml:id="chapter-21-l-13736">'war umbe sprâchet ir alsô?</l>
				<l n="13737" xml:id="chapter-21-l-13737">swaz sô hier an geredet ist,</l>
				<l n="13738" xml:id="chapter-21-l-13738">daz hoere ich wol, daz ist ein list,</l>
				<l n="13739" xml:id="chapter-21-l-13739">und weiz vür wâr, daz disen rât</l>
				<l n="13740" xml:id="chapter-21-l-13740">der truhsaeze ûf geleget hât.</l>
				<l n="13741" xml:id="chapter-21-l-13741">hie mite sô wellent s' iuch ervarn.</l>
				<l n="13742" xml:id="chapter-21-l-13742">ir sult iuch her nâch baz bewarn.</l>
				<l n="13743" xml:id="chapter-21-l-13743">gewehene er 's iu iht mêre,</l>
				<l n="13744" xml:id="chapter-21-l-13744">sô tuot, als ich iuch lêre.</l>
				<l n="13745" xml:id="chapter-21-l-13745">sprechet sus unde sô.'</l>
				<l n="13746" xml:id="chapter-21-l-13746">ir vrouwen lêrte si dô,</l>
				<l n="13747" xml:id="chapter-21-l-13747">waz antwürte ir gebaere</l>
				<l n="13748" xml:id="chapter-21-l-13748">ze disen listen waere.</l>
				<l n="13749" xml:id="chapter-21-l-13749">Hier under was ie Marke</l>
				<l n="13750" xml:id="chapter-21-l-13750">bekumbert harte starke</l>
				<l n="13751" xml:id="chapter-21-l-13751">mit zweier hande leide:</l>
				<l n="13752" xml:id="chapter-21-l-13752">in leideten beide</l>
				<l n="13753" xml:id="chapter-21-l-13753">der zwîvel unde der arcwân,</l>
				<l n="13754" xml:id="chapter-21-l-13754">den er haete und muose hân.</l>
				<l n="13755" xml:id="chapter-21-l-13755">er arcwânde genôte</l>
				<l n="13756" xml:id="chapter-21-l-13756">sîn herzeliep Îsôte.</l>
				<l n="13757" xml:id="chapter-21-l-13757">er zwîvelte an Tristande,</l>
				<l n="13758" xml:id="chapter-21-l-13758">an dem er niht erkande,</l>
				<l n="13759" xml:id="chapter-21-l-13759">daz valsche gebaere</l>
				<l n="13760" xml:id="chapter-21-l-13760">und wider den triuwen waere.</l>
				<l n="13761" xml:id="chapter-21-l-13761">sîn vriunt Tristan, sîn vröude Îsôt</l>
				<l n="13762" xml:id="chapter-21-l-13762">diu zwei wâren sîn meistiu nôt.</l>
				<l n="13763" xml:id="chapter-21-l-13763">si twungen ime herze unde sin.</l>
				<l n="13764" xml:id="chapter-21-l-13764">er arcwânde sî und in</l>
				<l n="13765" xml:id="chapter-21-l-13765">und zwîvelte sî ouch beide.</l>
				<l n="13766" xml:id="chapter-21-l-13766">dem gebeidetem leide</l>
				<l n="13767" xml:id="chapter-21-l-13767">dem gieng er rehte nâch dem site</l>
				<l n="13768" xml:id="chapter-21-l-13768">und nâch dem billîche mite.</l>
				<l n="13769" xml:id="chapter-21-l-13769">wan alse er an Îsolde</l>
				<l n="13770" xml:id="chapter-21-l-13770">der liebe dienen wolde,</l>
				<l n="13771" xml:id="chapter-21-l-13771">sô wante es in der arcwân.</l>
				<l n="13772" xml:id="chapter-21-l-13772">dem wolte er danne ie nâch gân</l>
				<l n="13773" xml:id="chapter-21-l-13773">und volgen ûf die wârheit.</l>
				<l n="13774" xml:id="chapter-21-l-13774">als ime diu danne wart verseit,</l>
				<l n="13775" xml:id="chapter-21-l-13775">sô tete im aber der zwîvel wê,</l>
				<l n="13776" xml:id="chapter-21-l-13776">sô was ez aber rehte als ê.</l>
				<l n="13777" xml:id="chapter-21-l-13777">Waz mag ouch liebe nâher gân</l>
				<l n="13778" xml:id="chapter-21-l-13778">dan zwîvel und arcwân?</l>
				<l n="13779" xml:id="chapter-21-l-13779">waz anget liebe gernden muot</l>
				<l n="13780" xml:id="chapter-21-l-13780">sô sêre, sô der zwîvel tuot?</l>
				<l n="13781" xml:id="chapter-21-l-13781">dâ mite enweiz er, war er sol;</l>
				<l n="13782" xml:id="chapter-21-l-13782">wan iezuo sô geswüere er wol</l>
				<l n="13783" xml:id="chapter-21-l-13783">von eteslîcher ungeschiht,</l>
				<l n="13784" xml:id="chapter-21-l-13784">die er gehoeret oder gesiht,</l>
				<l n="13785" xml:id="chapter-21-l-13785">er waere ûf dem ende.</l>
				<l n="13786" xml:id="chapter-21-l-13786">ê man die hant gewende,</l>
				<l n="13787" xml:id="chapter-21-l-13787">sô widerwirfet sich daz</l>
				<l n="13788" xml:id="chapter-21-l-13788">und gesiht aber eteswaz,</l>
				<l n="13789" xml:id="chapter-21-l-13789">daz im aber zwîvel birt,</l>
				<l n="13790" xml:id="chapter-21-l-13790">dâ von er aber verirret wirt.</l>
				<l n="13791" xml:id="chapter-21-l-13791">wan daz ez al diu werlt tuot,</l>
				<l n="13792" xml:id="chapter-21-l-13792">sô ist ez ein harte unwîser muot</l>
				<l n="13793" xml:id="chapter-21-l-13793">und ist ein michel tumpheit,</l>
				<l n="13794" xml:id="chapter-21-l-13794">daz man an liebe zwîvel treit.</l>
				<l n="13795" xml:id="chapter-21-l-13795">wan nieman ist mit liebe wol,</l>
				<l n="13796" xml:id="chapter-21-l-13796">an dem er zwîvel haben sol.</l>
				<l n="13797" xml:id="chapter-21-l-13797">so ist aber noch sêrre missetân,</l>
				<l n="13798" xml:id="chapter-21-l-13798">swer sô den zwîvel unde den wân</l>
				<l n="13799" xml:id="chapter-21-l-13799">ûf die gewisheit bringet.</l>
				<l n="13800" xml:id="chapter-21-l-13800">wan swanne er daz erringet,</l>
				<l n="13801" xml:id="chapter-21-l-13801">daz er den zwîvel wâren weiz,</l>
				<l n="13802" xml:id="chapter-21-l-13802">swes er sich ie dâ vor gevleiz</l>
				<l n="13803" xml:id="chapter-21-l-13803">ze pirsene ûf die wârheit,</l>
				<l n="13804" xml:id="chapter-21-l-13804">daz ist im danne ein herzeleit</l>
				<l n="13805" xml:id="chapter-21-l-13805">vor allem herzeleide.</l>
				<l n="13806" xml:id="chapter-21-l-13806">diu vorderen beide,</l>
				<l n="13807" xml:id="chapter-21-l-13807">diu im ê beswaereten den muot,</l>
				<l n="13808" xml:id="chapter-21-l-13808">diu diuhten in danne guot.</l>
				<l n="13809" xml:id="chapter-21-l-13809">möhte er si danne wider hân,</l>
				<l n="13810" xml:id="chapter-21-l-13810">sô naeme er zwîvel unde wân,</l>
				<l n="13811" xml:id="chapter-21-l-13811">daz er der wâren künde</l>
				<l n="13812" xml:id="chapter-21-l-13812">niemer niht bevünde.</l>
				<l n="13813" xml:id="chapter-21-l-13813">sus kumet, daz übel übele vrumet,</l>
				<l n="13814" xml:id="chapter-21-l-13814">biz daz daz ergere kumet.</l>
				<l n="13815" xml:id="chapter-21-l-13815">sô daz danne wirs tuot,</l>
				<l n="13816" xml:id="chapter-21-l-13816">sô diuhte danne übel guot.</l>
				<l n="13817" xml:id="chapter-21-l-13817">swie swaere an liebe zwîvel sî,</l>
				<l n="13818" xml:id="chapter-21-l-13818">ern ist nie sô swaere bî,</l>
				<l n="13819" xml:id="chapter-21-l-13819">man lîde in vil und verre baz</l>
				<l n="13820" xml:id="chapter-21-l-13820">dan den bewaereten haz.</l>
				<l n="13821" xml:id="chapter-21-l-13821">ouch mag daz nieman verbern,</l>
				<l n="13822" xml:id="chapter-21-l-13822">diu liebe müeze zwîvel bern.</l>
				<l n="13823" xml:id="chapter-21-l-13823">zwîvel sol an liebe wesen.</l>
				<l n="13824" xml:id="chapter-21-l-13824">mit dem muoz liebe genesen.</l>
				<l n="13825" xml:id="chapter-21-l-13825">die wîle sî den zwîvel hât,</l>
				<l n="13826" xml:id="chapter-21-l-13826">die wîle mag ir werden rât.</l>
				<l n="13827" xml:id="chapter-21-l-13827">sô sî die wârheit ersiht,</l>
				<l n="13828" xml:id="chapter-21-l-13828">zehant enist ir dinges niht.</l>
				<l n="13829" xml:id="chapter-21-l-13829">ouch hât diu liebe einen site,</l>
				<l n="13830" xml:id="chapter-21-l-13830">dâ sî sich allermeiste mite</l>
				<l n="13831" xml:id="chapter-21-l-13831">verwirret und verworren hât:</l>
				<l n="13832" xml:id="chapter-21-l-13832">swâ ir dinc nâch ir willen stât,</l>
				<l n="13833" xml:id="chapter-21-l-13833">dane wil si keiner staete warn,</l>
				<l n="13834" xml:id="chapter-21-l-13834">dâ lât si harte lîhte varn.</l>
				<l n="13835" xml:id="chapter-21-l-13835">und swâ sô sî den zwîvel siht,</l>
				<l n="13836" xml:id="chapter-21-l-13836">dâ von enscheidet sî sich niht,</l>
				<l n="13837" xml:id="chapter-21-l-13837">dar ist ir nôt unde gâch.</l>
				<l n="13838" xml:id="chapter-21-l-13838">dem gât si lâgende nâch</l>
				<l n="13839" xml:id="chapter-21-l-13839">und strebet noch mêre durch daz dar,</l>
				<l n="13840" xml:id="chapter-21-l-13840">daz sî herzeleit ervar</l>
				<l n="13841" xml:id="chapter-21-l-13841">dan durch die lust, die sî dar an</l>
				<l n="13842" xml:id="chapter-21-l-13842">ervinden unde gehaben kan.</l>
				<l n="13843" xml:id="chapter-21-l-13843">dem selben sinnelôsen site</l>
				<l n="13844" xml:id="chapter-21-l-13844">dem gieng ouch Marke vaste mite.</l>
				<l n="13845" xml:id="chapter-21-l-13845">er wante spâte unde vruo</l>
				<l n="13846" xml:id="chapter-21-l-13846">allen sînen sin dar zuo,</l>
				<l n="13847" xml:id="chapter-21-l-13847">daz er den zwîvel unde den wân</l>
				<l n="13848" xml:id="chapter-21-l-13848">gerne haete hin getân</l>
				<l n="13849" xml:id="chapter-21-l-13849">und daz er mit der wârheit</l>
				<l n="13850" xml:id="chapter-21-l-13850">ûf sîn herzeclîchez leit</l>
				<l n="13851" xml:id="chapter-21-l-13851">vil gerne komen waere.</l>
				<l n="13852" xml:id="chapter-21-l-13852">des was er gevaere.</l>
				<l n="13853" xml:id="chapter-21-l-13853">Aber kam ez eines nahtes sô,</l>
				<l n="13854" xml:id="chapter-21-l-13854">als er ez unde Marjodô</l>
				<l n="13855" xml:id="chapter-21-l-13855">ensamet haeten ûf geleit,</l>
				<l n="13856" xml:id="chapter-21-l-13856">daz er aber sîne kündekeit</l>
				<l n="13857" xml:id="chapter-21-l-13857">Îsolde vür leite</l>
				<l n="13858" xml:id="chapter-21-l-13858">und sî mit kündekeite</l>
				<l n="13859" xml:id="chapter-21-l-13859">gerne haete ervaren baz.</l>
				<l n="13860" xml:id="chapter-21-l-13860">dô verkêrte sich daz.</l>
				<l n="13861" xml:id="chapter-21-l-13861">den stric, den er ir rihtete</l>
				<l n="13862" xml:id="chapter-21-l-13862">und ûf ir schaden tihtete,</l>
				<l n="13863" xml:id="chapter-21-l-13863">dâ vie diu küniginne</l>
				<l n="13864" xml:id="chapter-21-l-13864">den künec ir hêrren inne</l>
				<l n="13865" xml:id="chapter-21-l-13865">mit ir Brangaenen lêre.</l>
				<l n="13866" xml:id="chapter-21-l-13866">dâ half Brangaene sêre.</l>
				<l n="13867" xml:id="chapter-21-l-13867">dâ vrumete in beiden samet, daz list</l>
				<l n="13868" xml:id="chapter-21-l-13868">wider list gesetzet ist.</l>
				<l n="13869" xml:id="chapter-21-l-13869">der künec der twanc die künigîn</l>
				<l n="13870" xml:id="chapter-21-l-13870">vil nâhen an daz herze sîn</l>
				<l n="13871" xml:id="chapter-21-l-13871">und kuste sî ze maneger stunt</l>
				<l n="13872" xml:id="chapter-21-l-13872">in ir ouge und in ir munt.</l>
				<l n="13873" xml:id="chapter-21-l-13873">'schoene' sprach er 'nû enist mir</l>
				<l n="13874" xml:id="chapter-21-l-13874">niht herzeclîche liep wan ir.</l>
				<l n="13875" xml:id="chapter-21-l-13875">und ich von iu nu scheiden sol,</l>
				<l n="13876" xml:id="chapter-21-l-13876">daz wizze got von himele wol,</l>
				<l n="13877" xml:id="chapter-21-l-13877">daz nimet mir mîne sinne.'</l>
				<l n="13878" xml:id="chapter-21-l-13878">diu gelêrte küniginne</l>
				<l n="13879" xml:id="chapter-21-l-13879">si stiez sin wider sin.</l>
				<l n="13880" xml:id="chapter-21-l-13880">siuftende sprach si wider in:</l>
				<l n="13881" xml:id="chapter-21-l-13881">'ôwê mir, inneclîche ôwê!</l>
				<l n="13882" xml:id="chapter-21-l-13882">ôwê! nu wânde ich allez ê,</l>
				<l n="13883" xml:id="chapter-21-l-13883">daz diz vertâne maere</l>
				<l n="13884" xml:id="chapter-21-l-13884">durch schimpf gesprochen waere.</l>
				<l n="13885" xml:id="chapter-21-l-13885">nu hoere ich unde weiz ez wol,</l>
				<l n="13886" xml:id="chapter-21-l-13886">daz ez ein ernest wesen sol.'</l>
				<l n="13887" xml:id="chapter-21-l-13887">si huob an unde begunde</l>
				<l n="13888" xml:id="chapter-21-l-13888">mit ougen und mit munde</l>
				<l n="13889" xml:id="chapter-21-l-13889">leitlîche clage erscheinen,</l>
				<l n="13890" xml:id="chapter-21-l-13890">sô clegelîche weinen,</l>
				<l n="13891" xml:id="chapter-21-l-13891">daz sî dem einvalten man</l>
				<l n="13892" xml:id="chapter-21-l-13892">sînen zwîvel allen an gewan</l>
				<l n="13893" xml:id="chapter-21-l-13893">und wol gesworen haete,</l>
				<l n="13894" xml:id="chapter-21-l-13894">daz sî 'z von herzen taete.</l>
				<l n="13895" xml:id="chapter-21-l-13895">wan an den vrouwen allen</l>
				<l n="13896" xml:id="chapter-21-l-13896">enist nimêre gallen,</l>
				<l n="13897" xml:id="chapter-21-l-13897">also man ûz ir munde giht,</l>
				<l n="13898" xml:id="chapter-21-l-13898">noch enhabent dekeiner trüge niht</l>
				<l n="13899" xml:id="chapter-21-l-13899">noch aller valsche keinen,</l>
				<l n="13900" xml:id="chapter-21-l-13900">wan daz si kunnen weinen</l>
				<l n="13901" xml:id="chapter-21-l-13901">âne meine und âne muot,</l>
				<l n="13902" xml:id="chapter-21-l-13902">als ofte sô si dunket guot.</l>
				<l n="13903" xml:id="chapter-21-l-13903">Îsôt diu weinde starke.</l>
				<l n="13904" xml:id="chapter-21-l-13904">der geloubege Marke</l>
				<l n="13905" xml:id="chapter-21-l-13905">'schoene' sprach er 'saget mir,</l>
				<l n="13906" xml:id="chapter-21-l-13906">waz wirret iu, waz weinet ir?'</l>
				<l n="13907" xml:id="chapter-21-l-13907">'ich mag wol weinen' sprach Îsôt</l>
				<l n="13908" xml:id="chapter-21-l-13908">'clage ich, daz tuot mir michel nôt.</l>
				<l n="13909" xml:id="chapter-21-l-13909">ich bin ein ellende wîp</l>
				<l n="13910" xml:id="chapter-21-l-13910">und hân nimê wan einen lîp</l>
				<l n="13911" xml:id="chapter-21-l-13911">und sô vil sinne, sô ich hân.</l>
				<l n="13912" xml:id="chapter-21-l-13912">diu zwei hân ich sô gâr verlân</l>
				<l n="13913" xml:id="chapter-21-l-13913">an iuch und iuwer minne,</l>
				<l n="13914" xml:id="chapter-21-l-13914">daz ich in mînem sinne</l>
				<l n="13915" xml:id="chapter-21-l-13915">niht dinges kan gemeinen</l>
				<l n="13916" xml:id="chapter-21-l-13916">noch geminnen wan iuch einen.</l>
				<l n="13917" xml:id="chapter-21-l-13917">mirn ist niht rehte liep wan ir</l>
				<l n="13918" xml:id="chapter-21-l-13918">und weiz daz wârez, daz ir mir</l>
				<l n="13919" xml:id="chapter-21-l-13919">sô holdez herze niht entraget,</l>
				<l n="13920" xml:id="chapter-21-l-13920">als ir gebâret unde saget.</l>
				<l n="13921" xml:id="chapter-21-l-13921">daz ir den muot gewunnet ie,</l>
				<l n="13922" xml:id="chapter-21-l-13922">daz ir hin vüeret und mich hie</l>
				<l n="13923" xml:id="chapter-21-l-13923">in dirre vremede soltet lân,</l>
				<l n="13924" xml:id="chapter-21-l-13924">dâ bî mac ich mich wol enstân,</l>
				<l n="13925" xml:id="chapter-21-l-13925">daz ich iu vil unmaere bin.</l>
				<l n="13926" xml:id="chapter-21-l-13926">des sol mîn herze und mîn sin</l>
				<l n="13927" xml:id="chapter-21-l-13927">vil selten iemer werden vrô.'</l>
				<l n="13928" xml:id="chapter-21-l-13928">'war umbe, schoene?' sprach er dô</l>
				<l n="13929" xml:id="chapter-21-l-13929">'ir habet doch z' iuwerre hant</l>
				<l n="13930" xml:id="chapter-21-l-13930">beidiu liute unde lant,</l>
				<l n="13931" xml:id="chapter-21-l-13931">diu sint iuwer unde mîn.</l>
				<l n="13932" xml:id="chapter-21-l-13932">dar über sît gebietaerîn.</l>
				<l n="13933" xml:id="chapter-21-l-13933">daz sol z' iuwerm gebote stân.</l>
				<l n="13934" xml:id="chapter-21-l-13934">swaz ir gebietet, deist getân.</l>
				<l n="13935" xml:id="chapter-21-l-13935">die wîle ouch ich bin under wegen,</l>
				<l n="13936" xml:id="chapter-21-l-13936">die wîle sô müeze iuwer pflegen,</l>
				<l n="13937" xml:id="chapter-21-l-13937">der iuwer wol gepflegen kan:</l>
				<l n="13938" xml:id="chapter-21-l-13938">mîn neve der höfsche Tristan.</l>
				<l n="13939" xml:id="chapter-21-l-13939">der ist bedaehtic unde wîs,</l>
				<l n="13940" xml:id="chapter-21-l-13940">der vlîzet sich in alle wîs,</l>
				<l n="13941" xml:id="chapter-21-l-13941">wie er iu vröude und êre</l>
				<l n="13942" xml:id="chapter-21-l-13942">gemach unde gemêre.</l>
				<l n="13943" xml:id="chapter-21-l-13943">dem getrûwe ich alse wol,</l>
				<l n="13944" xml:id="chapter-21-l-13944">als ich von grôzem rehte sol.</l>
				<l n="13945" xml:id="chapter-21-l-13945">dem sît ir liep, alsô bin ich.</l>
				<l n="13946" xml:id="chapter-21-l-13946">der tuot ez durch iuch und durch mich.'</l>
				<l n="13947" xml:id="chapter-21-l-13947">'Hêr Tristan?' sprach diu schoene Îsôt</l>
				<l n="13948" xml:id="chapter-21-l-13948">'zewâre ich waere gerner tôt</l>
				<l n="13949" xml:id="chapter-21-l-13949">und ê wolt ich begraben sîn,</l>
				<l n="13950" xml:id="chapter-21-l-13950">ê danne ich mit dem willen mîn</l>
				<l n="13951" xml:id="chapter-21-l-13951">in sîner pflege waere.</l>
				<l n="13952" xml:id="chapter-21-l-13952">der selbe lôsaere,</l>
				<l n="13953" xml:id="chapter-21-l-13953">der ist mir z' allen zîten</l>
				<l n="13954" xml:id="chapter-21-l-13954">gelîchsende an der sîten</l>
				<l n="13955" xml:id="chapter-21-l-13955">und allez smeichende bî</l>
				<l n="13956" xml:id="chapter-21-l-13956">und giht, wie liep ich im sî.</l>
				<l n="13957" xml:id="chapter-21-l-13957">iedoch weiz got wol sînen muot,</l>
				<l n="13958" xml:id="chapter-21-l-13958">in welhen triuwen er ez tuot.</l>
				<l n="13959" xml:id="chapter-21-l-13959">ouch weiz ich 's selbe genuoc.</l>
				<l n="13960" xml:id="chapter-21-l-13960">wan er mir mînen oeheim sluoc</l>
				<l n="13961" xml:id="chapter-21-l-13961">und an mir vürhtet den haz,</l>
				<l n="13962" xml:id="chapter-21-l-13962">durch die vorhte und umbe daz</l>
				<l n="13963" xml:id="chapter-21-l-13963">ist er mich allez streichende,</l>
				<l n="13964" xml:id="chapter-21-l-13964">listende unde smeichende</l>
				<l n="13965" xml:id="chapter-21-l-13965">in einem velschlîchem site</l>
				<l n="13966" xml:id="chapter-21-l-13966">und waenet allez dâ mite</l>
				<l n="13967" xml:id="chapter-21-l-13967">erwerben mîne vriuntschaft.</l>
				<l n="13968" xml:id="chapter-21-l-13968">nu hât ez aber arme craft,</l>
				<l n="13969" xml:id="chapter-21-l-13969">sîn smeichen hilfet cleine.</l>
				<l n="13970" xml:id="chapter-21-l-13970">und weizgot wan ir eine,</l>
				<l n="13971" xml:id="chapter-21-l-13971">daz ich durch iuch noch mêre</l>
				<l n="13972" xml:id="chapter-21-l-13972">dan durch mîn selbes êre</l>
				<l n="13973" xml:id="chapter-21-l-13973">vriuntlîche dar gebâre,</l>
				<l n="13974" xml:id="chapter-21-l-13974">sone gesaehe ich in zewâre</l>
				<l n="13975" xml:id="chapter-21-l-13975">mit vriundes ougen niemer an.</l>
				<l n="13976" xml:id="chapter-21-l-13976">und sît ich niht verberen kan,</l>
				<l n="13977" xml:id="chapter-21-l-13977">ine müeze in hoeren unde sehen,</l>
				<l n="13978" xml:id="chapter-21-l-13978">sô sol ez aber alsô geschehen,</l>
				<l n="13979" xml:id="chapter-21-l-13979">daz mînes herzen dâ bî</l>
				<l n="13980" xml:id="chapter-21-l-13980">und mîner triuwen lützel sî.</l>
				<l n="13981" xml:id="chapter-21-l-13981">ich hân, daz ist unlougen,</l>
				<l n="13982" xml:id="chapter-21-l-13982">mit herzelôsen ougen,</l>
				<l n="13983" xml:id="chapter-21-l-13983">mit lügelîchem munde</l>
				<l n="13984" xml:id="chapter-21-l-13984">dicke und ze maneger stunde</l>
				<l n="13985" xml:id="chapter-21-l-13985">an in gewendet mînen vlîz</l>
				<l n="13986" xml:id="chapter-21-l-13986">niuwan durch den itewîz.</l>
				<l n="13987" xml:id="chapter-21-l-13987">man sprichet von den vrouwen daz,</l>
				<l n="13988" xml:id="chapter-21-l-13988">si tragen ir manne vriunden haz.</l>
				<l n="13989" xml:id="chapter-21-l-13989">durch daz hân ich im dicke</l>
				<l n="13990" xml:id="chapter-21-l-13990">mit manegem lüggem blicke,</l>
				<l n="13991" xml:id="chapter-21-l-13991">mit herzelôsem munde</l>
				<l n="13992" xml:id="chapter-21-l-13992">betrogen sîne stunde,</l>
				<l n="13993" xml:id="chapter-21-l-13993">daz er wol gesworen haete,</l>
				<l n="13994" xml:id="chapter-21-l-13994">daz ich 'z von herzen taete.</l>
				<l n="13995" xml:id="chapter-21-l-13995">Hêrre, enlât iuch niht dar an.</l>
				<l n="13996" xml:id="chapter-21-l-13996">iuwer neve, mîn hêr Tristan</l>
				<l n="13997" xml:id="chapter-21-l-13997">dern gepfliget mîn niemer tac.</l>
				<l n="13998" xml:id="chapter-21-l-13998">ob ich 's iuch erbiten mac,</l>
				<l n="13999" xml:id="chapter-21-l-13999">ir müezet mîn zwâre under wegen,</l>
				<l n="14000" xml:id="chapter-21-l-14000">ob ir gebietet, selbe pflegen.</l>
				<l n="14001" xml:id="chapter-21-l-14001">swar ir wellet, dar wil ich,</l>
				<l n="14002" xml:id="chapter-21-l-14002">ir eine enwendet es mich</l>
				<l n="14003" xml:id="chapter-21-l-14003">und es enirre mich der tôt.'</l>
				<l n="14004" xml:id="chapter-21-l-14004">sus lôsete diu lôse Îsôt</l>
				<l n="14005" xml:id="chapter-21-l-14005">wider ir hêrren unde ir man,</l>
				<l n="14006" xml:id="chapter-21-l-14006">biz daz si 'm lôsend an gewan</l>
				<l n="14007" xml:id="chapter-21-l-14007">beidiu zwîvel unde zorn</l>
				<l n="14008" xml:id="chapter-21-l-14008">und er wol haete gesworn,</l>
				<l n="14009" xml:id="chapter-21-l-14009">daz ir ernest waere.</l>
				<l n="14010" xml:id="chapter-21-l-14010">Marke der zwîvelaere</l>
				<l n="14011" xml:id="chapter-21-l-14011">der was dâ wider ze wege komen.</l>
				<l n="14012" xml:id="chapter-21-l-14012">sîn gesellîn diu haete ime benomen</l>
				<l n="14013" xml:id="chapter-21-l-14013">beidiu zwîvel unde wân.</l>
				<l n="14014" xml:id="chapter-21-l-14014">ez was allez wol getân,</l>
				<l n="14015" xml:id="chapter-21-l-14015">daz sî gesprach unde getete.</l>
				<l n="14016" xml:id="chapter-21-l-14016">der künec der seite sâ ze stete</l>
				<l n="14017" xml:id="chapter-21-l-14017">dem truhsaezen von grunde,</l>
				<l n="14018" xml:id="chapter-21-l-14018">so er ebeneste kunde,</l>
				<l n="14019" xml:id="chapter-21-l-14019">ir antwürte unde ir maere,</l>
				<l n="14020" xml:id="chapter-21-l-14020">und an ir dingen waere</l>
				<l n="14021" xml:id="chapter-21-l-14021">dekeiner slahte valscheit.</l>
				<l n="14022" xml:id="chapter-21-l-14022">diz was dem truhsaezen leit</l>
				<l n="14023" xml:id="chapter-21-l-14023">und tete im in dem herzen wê.</l>
				<l n="14024" xml:id="chapter-21-l-14024">iedoch lêrte er in aber dô mê</l>
				<l n="14025" xml:id="chapter-21-l-14025">und seite im, wie er Îsolde</l>
				<l n="14026" xml:id="chapter-21-l-14026">aber versuochen solde.</l>
				<l n="14027" xml:id="chapter-21-l-14027">Des nahtes, dô Marke aber lac,</l>
				<l n="14028" xml:id="chapter-21-l-14028">sîner bettemaere mit ir pflac,</l>
				<l n="14029" xml:id="chapter-21-l-14029">er leite ir aber mit vrâge</l>
				<l n="14030" xml:id="chapter-21-l-14030">sîne stricke und sîne lâge</l>
				<l n="14031" xml:id="chapter-21-l-14031">unde betrouc si aber dar în.</l>
				<l n="14032" xml:id="chapter-21-l-14032">'seht' sprach er 'vrouwe künigîn,</l>
				<l n="14033" xml:id="chapter-21-l-14033">ich waene, es muoz uns nôt geschehen.</l>
				<l n="14034" xml:id="chapter-21-l-14034">nu lât mich kiesen unde sehen,</l>
				<l n="14035" xml:id="chapter-21-l-14035">wie vrouwen kunnen lant bewarn.</l>
				<l n="14036" xml:id="chapter-21-l-14036">vrouwe, ich muoz von dem lande varn,</l>
				<l n="14037" xml:id="chapter-21-l-14037">und ir hie derbî bestân</l>
				<l n="14038" xml:id="chapter-21-l-14038">bî mînen vriunden, die ich hân.</l>
				<l n="14039" xml:id="chapter-21-l-14039">ez sî der mâc, ez sî der man,</l>
				<l n="14040" xml:id="chapter-21-l-14040">der mir dekeines guotes gan,</l>
				<l n="14041" xml:id="chapter-21-l-14041">der muoz iu guot und êre bern,</l>
				<l n="14042" xml:id="chapter-21-l-14042">als ir an in es wellet gern.</l>
				<l n="14043" xml:id="chapter-21-l-14043">und swer iu niht vil senfte bî</l>
				<l n="14044" xml:id="chapter-21-l-14044">und liep in iuwern ougen sî</l>
				<l n="14045" xml:id="chapter-21-l-14045">under vrouwen unde mannen,</l>
				<l n="14046" xml:id="chapter-21-l-14046">die scheidet alle dannen.</l>
				<l n="14047" xml:id="chapter-21-l-14047">irn sult wider iuwerm muote</l>
				<l n="14048" xml:id="chapter-21-l-14048">an liuten noch an guote</l>
				<l n="14049" xml:id="chapter-21-l-14049">niht weder hoeren noch gesehen,</l>
				<l n="14050" xml:id="chapter-21-l-14050">dar an iu leide müge geschehen.</l>
				<l n="14051" xml:id="chapter-21-l-14051">ine wil ouch niht des minnen</l>
				<l n="14052" xml:id="chapter-21-l-14052">von herzen noch von sinnen,</l>
				<l n="14053" xml:id="chapter-21-l-14053">dem ir unholdez herze traget.</l>
				<l n="14054" xml:id="chapter-21-l-14054">daz sî iu vür wâr gesaget.</l>
				<l n="14055" xml:id="chapter-21-l-14055">weset ir vrô unde vruot</l>
				<l n="14056" xml:id="chapter-21-l-14056">und lebet, swie iuch dunke guot.</l>
				<l n="14057" xml:id="chapter-21-l-14057">dâ habet ir mînen willen an.</l>
				<l n="14058" xml:id="chapter-21-l-14058">und sît mîn neve Tristan</l>
				<l n="14059" xml:id="chapter-21-l-14059">unsenfte in iuwerm herzen ist,</l>
				<l n="14060" xml:id="chapter-21-l-14060">so scheide ich in in kurzer vrist</l>
				<l n="14061" xml:id="chapter-21-l-14061">von hove und von gesinde,</l>
				<l n="14062" xml:id="chapter-21-l-14062">swie ich die vuoge vinde.</l>
				<l n="14063" xml:id="chapter-21-l-14063">er sol ze Parmenîe varn</l>
				<l n="14064" xml:id="chapter-21-l-14064">und sol sîn selbes dinc bewarn.</l>
				<l n="14065" xml:id="chapter-21-l-14065">des ist im unde dem lande nôt.'</l>
				<l n="14066" xml:id="chapter-21-l-14066">'Genâde hêrre' sprach Îsôt</l>
				<l n="14067" xml:id="chapter-21-l-14067">'ir redet getriulîche unde wol.</l>
				<l n="14068" xml:id="chapter-21-l-14068">sît ich an iu nu wizzen sol,</l>
				<l n="14069" xml:id="chapter-21-l-14069">daz ir daz gerne unmaeret,</l>
				<l n="14070" xml:id="chapter-21-l-14070">daz mînem herzen swaeret,</l>
				<l n="14071" xml:id="chapter-21-l-14071">sô dunket ouch mich reht dâ bî,</l>
				<l n="14072" xml:id="chapter-21-l-14072">swaz iuwern ougen senfte sî</l>
				<l n="14073" xml:id="chapter-21-l-14073">und iuwerm muote lîche,</l>
				<l n="14074" xml:id="chapter-21-l-14074">daz ich dar an entwîche,</l>
				<l n="14075" xml:id="chapter-21-l-14075">sô ich verreste müge.</l>
				<l n="14076" xml:id="chapter-21-l-14076">und swaz iu z' iuwern êren tüge,</l>
				<l n="14077" xml:id="chapter-21-l-14077">daz ich dâ spâte unde vruo</l>
				<l n="14078" xml:id="chapter-21-l-14078">rât unde helfe biete zuo.</l>
				<l n="14079" xml:id="chapter-21-l-14079">und seht ir, hêrre, waz ir tuot.</l>
				<l n="14080" xml:id="chapter-21-l-14080">ez enwirt mîn rât noch mîn muot</l>
				<l n="14081" xml:id="chapter-21-l-14081">weder hiute noch niemer,</l>
				<l n="14082" xml:id="chapter-21-l-14082">daz ir iuwern neven iemer</l>
				<l n="14083" xml:id="chapter-21-l-14083">von iuwerm hove gekêret,</l>
				<l n="14084" xml:id="chapter-21-l-14084">wan sô waere ich g' unêret.</l>
				<l n="14085" xml:id="chapter-21-l-14085">dâ mite sô seite man zehant</l>
				<l n="14086" xml:id="chapter-21-l-14086">über hof und über lant,</l>
				<l n="14087" xml:id="chapter-21-l-14087">ich haete iu gerâten daz</l>
				<l n="14088" xml:id="chapter-21-l-14088">durch die schulde und durch den haz,</l>
				<l n="14089" xml:id="chapter-21-l-14089">daz er mînen oeheim sluoc.</l>
				<l n="14090" xml:id="chapter-21-l-14090">dâ würde rede von genuoc,</l>
				<l n="14091" xml:id="chapter-21-l-14091">diu mir lasterbaere</l>
				<l n="14092" xml:id="chapter-21-l-14092">und iu kein êre waere.</l>
				<l n="14093" xml:id="chapter-21-l-14093">ine gevolge es niemer,</l>
				<l n="14094" xml:id="chapter-21-l-14094">daz ir durch mich iemer</l>
				<l n="14095" xml:id="chapter-21-l-14095">iuwer vriunt gunmaeret</l>
				<l n="14096" xml:id="chapter-21-l-14096">oder ieman beswaeret</l>
				<l n="14097" xml:id="chapter-21-l-14097">und hazzet durch den willen mîn,</l>
				<l n="14098" xml:id="chapter-21-l-14098">dem ir genaedic sület sîn.</l>
				<l n="14099" xml:id="chapter-21-l-14099">Ouch sult ir iuch versinnen:</l>
				<l n="14100" xml:id="chapter-21-l-14100">und kêret ir von hinnen,</l>
				<l n="14101" xml:id="chapter-21-l-14101">wer beschirmet iuwer zwei lant?</l>
				<l n="14102" xml:id="chapter-21-l-14102">diu enstânt in eines wîbes hant</l>
				<l n="14103" xml:id="chapter-21-l-14103">noch wol noch vridelîche.</l>
				<l n="14104" xml:id="chapter-21-l-14104">swer zweier künicrîche</l>
				<l n="14105" xml:id="chapter-21-l-14105">reht und nâch êren pflegen sol,</l>
				<l n="14106" xml:id="chapter-21-l-14106">der bedarf sinne und herzen wol.</l>
				<l n="14107" xml:id="chapter-21-l-14107">so enist in disen zwein landen</l>
				<l n="14108" xml:id="chapter-21-l-14108">âne mînen hêrn Tristanden</l>
				<l n="14109" xml:id="chapter-21-l-14109">kein hêrre, lâzet ir 'n dâ bî,</l>
				<l n="14110" xml:id="chapter-21-l-14110">daz er den landen vrume sî.</l>
				<l n="14111" xml:id="chapter-21-l-14111">âne in sô kumet dâ nieman zuo,</l>
				<l n="14112" xml:id="chapter-21-l-14112">durch den man lâze oder tuo.</l>
				<l n="14113" xml:id="chapter-21-l-14113">ist daz urliuges nôt geschiht,</l>
				<l n="14114" xml:id="chapter-21-l-14114">des man sich alle tage versiht</l>
				<l n="14115" xml:id="chapter-21-l-14115">und z' allen zîten muoz versehen,</l>
				<l n="14116" xml:id="chapter-21-l-14116">sô mag ez lîhte alsô geschehen,</l>
				<l n="14117" xml:id="chapter-21-l-14117">daz uns dâ misselinget an.</l>
				<l n="14118" xml:id="chapter-21-l-14118">sô wirt mir mîn hêr Tristan</l>
				<l n="14119" xml:id="chapter-21-l-14119">mit itewîze und mit archeit</l>
				<l n="14120" xml:id="chapter-21-l-14120">dicke under ougen geleit.</l>
				<l n="14121" xml:id="chapter-21-l-14121">sô wirt des maeres vil gelesen:</l>
				<l n="14122" xml:id="chapter-21-l-14122">'waere Tristan hie gewesen,</l>
				<l n="14123" xml:id="chapter-21-l-14123">uns enwaere niht ze dirre vrist</l>
				<l n="14124" xml:id="chapter-21-l-14124">sô misselungen, alse ez ist.'</l>
				<l n="14125" xml:id="chapter-21-l-14125">und werdent mir dan alle</l>
				<l n="14126" xml:id="chapter-21-l-14126">mit gemeinem schalle</l>
				<l n="14127" xml:id="chapter-21-l-14127">gebende die schulde,</l>
				<l n="14128" xml:id="chapter-21-l-14128">ich habe im iuwer hulde</l>
				<l n="14129" xml:id="chapter-21-l-14129">iu und in ze schaden verlorn.</l>
				<l n="14130" xml:id="chapter-21-l-14130">hêrre, ez ist bezzer verborn.</l>
				<l n="14131" xml:id="chapter-21-l-14131">versinnet iuch der dinge baz.</l>
				<l n="14132" xml:id="chapter-21-l-14132">bedenket diz unde daz.</l>
				<l n="14133" xml:id="chapter-21-l-14133">eintweder lât mich mit iu varn</l>
				<l n="14134" xml:id="chapter-21-l-14134">oder heizet in diu lant bewarn.</l>
				<l n="14135" xml:id="chapter-21-l-14135">swie sô mîn herze hin z' im sî,</l>
				<l n="14136" xml:id="chapter-21-l-14136">erst mir doch lieber dâ bî,</l>
				<l n="14137" xml:id="chapter-21-l-14137">danne ob uns ein ander man</l>
				<l n="14138" xml:id="chapter-21-l-14138">sûme unde velle dar an.</l>
				<l n="14139" xml:id="chapter-21-l-14139">Der künec enstuont sich al zehant,</l>
				<l n="14140" xml:id="chapter-21-l-14140">daz al ir herze was gewant</l>
				<l n="14141" xml:id="chapter-21-l-14141">ze Tristandes êren,</l>
				<l n="14142" xml:id="chapter-21-l-14142">und begunde ouch iesâ kêren</l>
				<l n="14143" xml:id="chapter-21-l-14143">an zwîvel unde an wân als ê.</l>
				<l n="14144" xml:id="chapter-21-l-14144">hie von sô was er aber dô mê</l>
				<l n="14145" xml:id="chapter-21-l-14145">versunken und vervallen</l>
				<l n="14146" xml:id="chapter-21-l-14146">wider in die zorngallen.</l>
				<l n="14147" xml:id="chapter-21-l-14147">Îsôt tet ouch Brangaenen kunt</l>
				<l n="14148" xml:id="chapter-21-l-14148">ir beider rede unz ûf den grunt</l>
				<l n="14149" xml:id="chapter-21-l-14149">und seite ir wider diz unde daz,</l>
				<l n="14150" xml:id="chapter-21-l-14150">daz sî nie wortes vergaz.</l>
				<l n="14151" xml:id="chapter-21-l-14151">diz was Brangaenen sêre leit,</l>
				<l n="14152" xml:id="chapter-21-l-14152">daz s' alsô haete geseit</l>
				<l n="14153" xml:id="chapter-21-l-14153">und daz diu rede ergangen was.</l>
				<l n="14154" xml:id="chapter-21-l-14154">einen niuwen brief s' ir aber dô las,</l>
				<l n="14155" xml:id="chapter-21-l-14155">waz aber ir rede solte sîn.</l>
				<l n="14156" xml:id="chapter-21-l-14156">Des nahtes, dô diu künigîn</l>
				<l n="14157" xml:id="chapter-21-l-14157">z' ir hêrren aber slafen kam,</l>
				<l n="14158" xml:id="chapter-21-l-14158">under ir arme sî in nam.</l>
				<l n="14159" xml:id="chapter-21-l-14159">si halseten, si kusten,</l>
				<l n="14160" xml:id="chapter-21-l-14160">z' ir senften linden brusten</l>
				<l n="14161" xml:id="chapter-21-l-14161">twanc sî 'n vil harte nâhen</l>
				<l n="14162" xml:id="chapter-21-l-14162">und begunde aber dô vâhen</l>
				<l n="14163" xml:id="chapter-21-l-14163">wider an ir wortlâge</l>
				<l n="14164" xml:id="chapter-21-l-14164">mit antwürte und mit vrâge.</l>
				<l n="14165" xml:id="chapter-21-l-14165">'hêrre' sprach si 'saget mir</l>
				<l n="14166" xml:id="chapter-21-l-14166">durch mînen willen: habet ir</l>
				<l n="14167" xml:id="chapter-21-l-14167">von rehtem ernest ûf geleit</l>
				<l n="14168" xml:id="chapter-21-l-14168">iuwer dinc, als ir mir habet geseit</l>
				<l n="14169" xml:id="chapter-21-l-14169">von mînem hêrn Tristande,</l>
				<l n="14170" xml:id="chapter-21-l-14170">daz ir in wider ze lande</l>
				<l n="14171" xml:id="chapter-21-l-14171">welt senden durch den willen mîn?</l>
				<l n="14172" xml:id="chapter-21-l-14172">möhte ich der rede gewis sîn,</l>
				<l n="14173" xml:id="chapter-21-l-14173">ich wolte es iu genâde sagen</l>
				<l n="14174" xml:id="chapter-21-l-14174">hiute unde in allen mînen tagen.</l>
				<l n="14175" xml:id="chapter-21-l-14175">hêrre, ich getrûwe iu harte wol,</l>
				<l n="14176" xml:id="chapter-21-l-14176">als ich wol mac und alse ich sol.</l>
				<l n="14177" xml:id="chapter-21-l-14177">doch ist mîn vorhte hie bî,</l>
				<l n="14178" xml:id="chapter-21-l-14178">daz ez gâr ein versuochen sî.</l>
				<l n="14179" xml:id="chapter-21-l-14179">und wiste ich es gewisheit,</l>
				<l n="14180" xml:id="chapter-21-l-14180">als ir mir habet vür geleit,</l>
				<l n="14181" xml:id="chapter-21-l-14181">daz ir mir woltet vremeden daz,</l>
				<l n="14182" xml:id="chapter-21-l-14182">dem ich waere gehaz,</l>
				<l n="14183" xml:id="chapter-21-l-14183">sô erkande ich an dem maere,</l>
				<l n="14184" xml:id="chapter-21-l-14184">daz ich iu liep waere.</l>
				<l n="14185" xml:id="chapter-21-l-14185">ich haete lange mîne bete,</l>
				<l n="14186" xml:id="chapter-21-l-14186">wan daz ich ez ungerne tete,</l>
				<l n="14187" xml:id="chapter-21-l-14187">hier umbe gerne an iuch gewant.</l>
				<l n="14188" xml:id="chapter-21-l-14188">wan mir ist harte wol bekant,</l>
				<l n="14189" xml:id="chapter-21-l-14189">waz mir von ime mac ûf erstân,</l>
				<l n="14190" xml:id="chapter-21-l-14190">sol ich sîn lange künde hân.</l>
				<l n="14191" xml:id="chapter-21-l-14191">nu hêrre, nû bedenket daz</l>
				<l n="14192" xml:id="chapter-21-l-14192">und iedoch niht durch mînen haz:</l>
				<l n="14193" xml:id="chapter-21-l-14193">sol er nu dirre lande pflegen,</l>
				<l n="14194" xml:id="chapter-21-l-14194">die wîle und ir sît underwegen,</l>
				<l n="14195" xml:id="chapter-21-l-14195">ist daz iu danne missegât,</l>
				<l n="14196" xml:id="chapter-21-l-14196">als lîhte an verten ûf erstât,</l>
				<l n="14197" xml:id="chapter-21-l-14197">sô nimet er mir êre unde lant.</l>
				<l n="14198" xml:id="chapter-21-l-14198">nu habet ir ez gâr erkant,</l>
				<l n="14199" xml:id="chapter-21-l-14199">daz mir an ime gewerren kan.</l>
				<l n="14200" xml:id="chapter-21-l-14200">nû gedenket ouch dar an</l>
				<l n="14201" xml:id="chapter-21-l-14201">ze guote und alse der vriunt sol,</l>
				<l n="14202" xml:id="chapter-21-l-14202">und loeset mich, sô tuot ir wol,</l>
				<l n="14203" xml:id="chapter-21-l-14203">von mînem hêrn Tristande.</l>
				<l n="14204" xml:id="chapter-21-l-14204">schicket in wider ze lande</l>
				<l n="14205" xml:id="chapter-21-l-14205">oder schaffet, daz er mit iu var</l>
				<l n="14206" xml:id="chapter-21-l-14206">und mich die wîle bewar</l>
				<l n="14207" xml:id="chapter-21-l-14207">der truhsaeze Marjodô.</l>
				<l n="14208" xml:id="chapter-21-l-14208">stüende aber iuwer muot alsô,</l>
				<l n="14209" xml:id="chapter-21-l-14209">daz ir mich mit iu liezet varn,</l>
				<l n="14210" xml:id="chapter-21-l-14210">ich lieze hie diu lant bewarn</l>
				<l n="14211" xml:id="chapter-21-l-14211">und berihten, swer der wolte,</l>
				<l n="14212" xml:id="chapter-21-l-14212">et daz ich mit iu solte.</l>
				<l n="14213" xml:id="chapter-21-l-14213">über daz allez sô tuot ir</l>
				<l n="14214" xml:id="chapter-21-l-14214">mit den landen und mit mir,</l>
				<l n="14215" xml:id="chapter-21-l-14215">reht alse iuch selbe dunke guot.</l>
				<l n="14216" xml:id="chapter-21-l-14216">daz ist mîn wille und mîn muot.</l>
				<l n="14217" xml:id="chapter-21-l-14217">et ich gedenke dar zuo,</l>
				<l n="14218" xml:id="chapter-21-l-14218">daz ich iuwern willen tuo,</l>
				<l n="14219" xml:id="chapter-21-l-14219">ich lâze ez allez z' einer hant</l>
				<l n="14220" xml:id="chapter-21-l-14220">beidiu liute unde lant.'</l>
				<l n="14221" xml:id="chapter-21-l-14221">Sus gie s' ir hêrren lôsende an,</l>
				<l n="14222" xml:id="chapter-21-l-14222">biz daz si 'm aber an gewan,</l>
				<l n="14223" xml:id="chapter-21-l-14223">daz er den zwîvel aber lie</l>
				<l n="14224" xml:id="chapter-21-l-14224">und aber von dem wâne gie</l>
				<l n="14225" xml:id="chapter-21-l-14225">ir muotes unde ir minne</l>
				<l n="14226" xml:id="chapter-21-l-14226">und aber die küniginne</l>
				<l n="14227" xml:id="chapter-21-l-14227">mitalle unschuldic haete</l>
				<l n="14228" xml:id="chapter-21-l-14228">vor aller slahte untaete.</l>
				<l n="14229" xml:id="chapter-21-l-14229">den truhsaezen Marjodô</l>
				<l n="14230" xml:id="chapter-21-l-14230">den haete er aber mitalle dô</l>
				<l n="14231" xml:id="chapter-21-l-14231">ze einem lügenaere,</l>
				<l n="14232" xml:id="chapter-21-l-14232">doch er 'm diu wâren maere</l>
				<l n="14233" xml:id="chapter-21-l-14233">und die rehten wârheit</l>
				<l n="14234" xml:id="chapter-21-l-14234">von ir haete geseit.</l>
			</div>
			<div n="22" xml:id="chapter-22" type="chapter" data-level="1">
				<head xml:lang="deu-Latn">Melot</head>
				<l n="14235" xml:id="chapter-22-l-14235">Nu daz der truhsaeze ersach,</l>
				<l n="14236" xml:id="chapter-22-l-14236">daz sînes willen niht geschach,</l>
				<l n="14237" xml:id="chapter-22-l-14237">er versuohte ez aber anderswâ.</l>
				<l n="14238" xml:id="chapter-22-l-14238">ein getwerc was in dem hove dâ,</l>
				<l n="14239" xml:id="chapter-22-l-14239">daz selbe solte namen hân</l>
				<l n="14240" xml:id="chapter-22-l-14240">Melôt petit von Aquitân</l>
				<l n="14241" xml:id="chapter-22-l-14241">und kunde ein teil, alsô man giht,</l>
				<l n="14242" xml:id="chapter-22-l-14242">umbe verholne geschiht</l>
				<l n="14243" xml:id="chapter-22-l-14243">an dem gestirne nahtes sehen.</l>
				<l n="14244" xml:id="chapter-22-l-14244">ine wil aber nihtes von im jehen,</l>
				<l n="14245" xml:id="chapter-22-l-14245">wan alse ich 'z von dem buoche nim.</l>
				<l n="14246" xml:id="chapter-22-l-14246">nune vinde ich aber niht von im</l>
				<l n="14247" xml:id="chapter-22-l-14247">an dem wâren maere,</l>
				<l n="14248" xml:id="chapter-22-l-14248">wan daz ez kündic waere,</l>
				<l n="14249" xml:id="chapter-22-l-14249">listic unde rederîch.</l>
				<l n="14250" xml:id="chapter-22-l-14250">daz was dem künege heinlîch</l>
				<l n="14251" xml:id="chapter-22-l-14251">und ouch der kemenâten.</l>
				<l n="14252" xml:id="chapter-22-l-14252">mit dem begunde er râten,</l>
				<l n="14253" xml:id="chapter-22-l-14253">swenne ez zen vrouwen kaeme,</l>
				<l n="14254" xml:id="chapter-22-l-14254">daz ez dâ war naeme</l>
				<l n="14255" xml:id="chapter-22-l-14255">Tristandes unde der künigîn.</l>
				<l n="14256" xml:id="chapter-22-l-14256">möhte ez im dâ zuo guot gesîn,</l>
				<l n="14257" xml:id="chapter-22-l-14257">daz man die wâren künde</l>
				<l n="14258" xml:id="chapter-22-l-14258">der minne an in bevünde,</l>
				<l n="14259" xml:id="chapter-22-l-14259">ez haete es iemer mêre</l>
				<l n="14260" xml:id="chapter-22-l-14260">wider Marken lôn und êre.</l>
				<l n="14261" xml:id="chapter-22-l-14261">Dâ kêrte ouch ez spâte unde vruo</l>
				<l n="14262" xml:id="chapter-22-l-14262">sîne lüge und sîne lâge zuo.</l>
				<l n="14263" xml:id="chapter-22-l-14263">ez leite sîne vâre</l>
				<l n="14264" xml:id="chapter-22-l-14264">an rede und an gebâre</l>
				<l n="14265" xml:id="chapter-22-l-14265">ze iegelîchen stunden</l>
				<l n="14266" xml:id="chapter-22-l-14266">und haete ouch schiere ervunden</l>
				<l n="14267" xml:id="chapter-22-l-14267">die liebe an den gelieben zwein.</l>
				<l n="14268" xml:id="chapter-22-l-14268">wan si haeten under ein</l>
				<l n="14269" xml:id="chapter-22-l-14269">sô süeze gebaerde,</l>
				<l n="14270" xml:id="chapter-22-l-14270">daz Melôt die bewaerde</l>
				<l n="14271" xml:id="chapter-22-l-14271">der minnen al zehant dâ vant,</l>
				<l n="14272" xml:id="chapter-22-l-14272">und seite ouch Marken al zehant,</l>
				<l n="14273" xml:id="chapter-22-l-14273">daz binamen dâ minne waere.</l>
				<l n="14274" xml:id="chapter-22-l-14274">sus triben si drî diz maere,</l>
				<l n="14275" xml:id="chapter-22-l-14275">Melôt und Marke und Marjodô,</l>
				<l n="14276" xml:id="chapter-22-l-14276">biz si under in gevielen dô</l>
				<l n="14277" xml:id="chapter-22-l-14277">mit gemeinem râte dar an:</l>
				<l n="14278" xml:id="chapter-22-l-14278">würde mîn hêr Tristan</l>
				<l n="14279" xml:id="chapter-22-l-14279">von dem hove gescheiden,</l>
				<l n="14280" xml:id="chapter-22-l-14280">man möhte an in beiden</l>
				<l n="14281" xml:id="chapter-22-l-14281">die wârheit offenbaere sehen.</l>
				<l n="14282" xml:id="chapter-22-l-14282">nu diz was al zehant geschehen</l>
				<l n="14283" xml:id="chapter-22-l-14283">reht alse ez wart gerâten dâ.</l>
				<l n="14284" xml:id="chapter-22-l-14284">der künec bat sînen neven iesâ</l>
				<l n="14285" xml:id="chapter-22-l-14285">durch sîn selbes êre,</l>
				<l n="14286" xml:id="chapter-22-l-14286">daz er dekeine kêre</l>
				<l n="14287" xml:id="chapter-22-l-14287">zer kemenâten naeme</l>
				<l n="14288" xml:id="chapter-22-l-14288">noch niemer dâ hin kaeme,</l>
				<l n="14289" xml:id="chapter-22-l-14289">da der vrouwen keiniu waere.</l>
				<l n="14290" xml:id="chapter-22-l-14290">der hof der tribe ein maere,</l>
				<l n="14291" xml:id="chapter-22-l-14291">man wolte es hüetende sîn,</l>
				<l n="14292" xml:id="chapter-22-l-14292">dâ von ime unde der künigîn</l>
				<l n="14293" xml:id="chapter-22-l-14293">leit unde laster möhte enstân.</l>
				<l n="14294" xml:id="chapter-22-l-14294">nu diz was al zehant getân,</l>
				<l n="14295" xml:id="chapter-22-l-14295">daz er gebôt und des er bat.</l>
				<l n="14296" xml:id="chapter-22-l-14296">Tristan meit iegelîche stat,</l>
				<l n="14297" xml:id="chapter-22-l-14297">dâ der vrouwen heinlîche was.</l>
				<l n="14298" xml:id="chapter-22-l-14298">kemenâten unde palas</l>
				<l n="14299" xml:id="chapter-22-l-14299">dâ enkam er niemer în.</l>
				<l n="14300" xml:id="chapter-22-l-14300">daz ingesinde daz nam sîn</l>
				<l n="14301" xml:id="chapter-22-l-14301">und sîner vremede grôze war.</l>
				<l n="14302" xml:id="chapter-22-l-14302">si redeten ime ze leide dar</l>
				<l n="14303" xml:id="chapter-22-l-14303">vil übele und anders danne wol.</l>
				<l n="14304" xml:id="chapter-22-l-14304">sîn ôren wurden dicke vol</l>
				<l n="14305" xml:id="chapter-22-l-14305">mit iteniuwem leide.</l>
				<l n="14306" xml:id="chapter-22-l-14306">Er unde Îsôt, si beide</l>
				<l n="14307" xml:id="chapter-22-l-14307">si triben die zît mit sorgen hin.</l>
				<l n="14308" xml:id="chapter-22-l-14308">triure unde clage was under in</l>
				<l n="14309" xml:id="chapter-22-l-14309">in micheler unmüezekeit.</l>
				<l n="14310" xml:id="chapter-22-l-14310">si haeten leit unde leit.</l>
				<l n="14311" xml:id="chapter-22-l-14311">leit umbe Markes arcwân,</l>
				<l n="14312" xml:id="chapter-22-l-14312">leit, daz sî niht mohten hân</l>
				<l n="14313" xml:id="chapter-22-l-14313">keine state under in zwein,</l>
				<l n="14314" xml:id="chapter-22-l-14314">daz sî geredeten in ein.</l>
				<l n="14315" xml:id="chapter-22-l-14315">ietwederem begunde</l>
				<l n="14316" xml:id="chapter-22-l-14316">von stunde ze stunde</l>
				<l n="14317" xml:id="chapter-22-l-14317">herze unde craft geswîchen.</l>
				<l n="14318" xml:id="chapter-22-l-14318">bleichen unde blîchen</l>
				<l n="14319" xml:id="chapter-22-l-14319">begunde ir varwe unde ir lîp.</l>
				<l n="14320" xml:id="chapter-22-l-14320">der man bleichete durch daz wîp,</l>
				<l n="14321" xml:id="chapter-22-l-14321">daz wîp bleichete durch den man;</l>
				<l n="14322" xml:id="chapter-22-l-14322">durch Îsôte Tristan,</l>
				<l n="14323" xml:id="chapter-22-l-14323">durch Tristanden Îsôt.</l>
				<l n="14324" xml:id="chapter-22-l-14324">daz tete in beiden michel nôt.</l>
				<l n="14325" xml:id="chapter-22-l-14325">es wundert mich cleine,</l>
				<l n="14326" xml:id="chapter-22-l-14326">was ir nôt gemeine</l>
				<l n="14327" xml:id="chapter-22-l-14327">und ir leit ungescheiden.</l>
				<l n="14328" xml:id="chapter-22-l-14328">ez enwas ouch an in beiden</l>
				<l n="14329" xml:id="chapter-22-l-14329">niemê wan ein herze unde ein muot.</l>
				<l n="14330" xml:id="chapter-22-l-14330">ir beider übel, ir beider guot,</l>
				<l n="14331" xml:id="chapter-22-l-14331">ir beider tôt, ir beider leben</l>
				<l n="14332" xml:id="chapter-22-l-14332">diu wâren alse in ein geweben.</l>
				<l n="14333" xml:id="chapter-22-l-14333">swaz ir dewederem gewar,</l>
				<l n="14334" xml:id="chapter-22-l-14334">des wart daz andere gewar.</l>
				<l n="14335" xml:id="chapter-22-l-14335">swaz sô dem einem sanfte tete,</l>
				<l n="14336" xml:id="chapter-22-l-14336">des enpfant daz ander an der stete.</l>
				<l n="14337" xml:id="chapter-22-l-14337">si wâren beide under in zwein</l>
				<l n="14338" xml:id="chapter-22-l-14338">mit übele und mit guote al ein.</l>
				<l n="14339" xml:id="chapter-22-l-14339">ir gemeiniu herzeswaere</l>
				<l n="14340" xml:id="chapter-22-l-14340">diu wart sô schînbaere</l>
				<l n="14341" xml:id="chapter-22-l-14341">under ir beider ougen,</l>
				<l n="14342" xml:id="chapter-22-l-14342">daz man vil cleine lougen</l>
				<l n="14343" xml:id="chapter-22-l-14343">der minnen an ir varwe vant.</l>
				<l n="14344" xml:id="chapter-22-l-14344">Und Marke enstuont sich al zehant</l>
				<l n="14345" xml:id="chapter-22-l-14345">und kôs wol an in beiden,</l>
				<l n="14346" xml:id="chapter-22-l-14346">ir vremeden unde ir scheiden</l>
				<l n="14347" xml:id="chapter-22-l-14347">daz in daz an ir herze gie.</l>
				<l n="14348" xml:id="chapter-22-l-14348">westen sî wâ oder wie,</l>
				<l n="14349" xml:id="chapter-22-l-14349">si saehen gerne ein ander.</l>
				<l n="14350" xml:id="chapter-22-l-14350">ein ursuoche vander</l>
				<l n="14351" xml:id="chapter-22-l-14351">und hiez an den stunden</l>
				<l n="14352" xml:id="chapter-22-l-14352">die jegere mit den hunden</l>
				<l n="14353" xml:id="chapter-22-l-14353">ze walde sich bereiten.</l>
				<l n="14354" xml:id="chapter-22-l-14354">er enbôt in unde seiten</l>
				<l n="14355" xml:id="chapter-22-l-14355">und hiez ouch in den hof sagen,</l>
				<l n="14356" xml:id="chapter-22-l-14356">er wolte zweinzic tage jagen.</l>
				<l n="14357" xml:id="chapter-22-l-14357">swer mit gejegede kunde</l>
				<l n="14358" xml:id="chapter-22-l-14358">oder swer sô sîne stunde</l>
				<l n="14359" xml:id="chapter-22-l-14359">dâ mite vertrîben wolte,</l>
				<l n="14360" xml:id="chapter-22-l-14360">daz sich der reiten solte.</l>
				<l n="14361" xml:id="chapter-22-l-14361">urloup nam er zer künigîn</l>
				<l n="14362" xml:id="chapter-22-l-14362">und hiez si nâch ir willen sîn</l>
				<l n="14363" xml:id="chapter-22-l-14363">dâ heime vrôlîch unde vrô.</l>
				<l n="14364" xml:id="chapter-22-l-14364">verholne bevalh er dô</l>
				<l n="14365" xml:id="chapter-22-l-14365">dem getwerge Melôte,</l>
				<l n="14366" xml:id="chapter-22-l-14366">daz ez Tristande unde Îsôte</l>
				<l n="14367" xml:id="chapter-22-l-14367">zuo z' ir tougenheite</l>
				<l n="14368" xml:id="chapter-22-l-14368">lüge unde lâge leite.</l>
				<l n="14369" xml:id="chapter-22-l-14369">ez genüzze es iemer wider in.</l>
				<l n="14370" xml:id="chapter-22-l-14370">er selbe vuor ze walde hin</l>
				<l n="14371" xml:id="chapter-22-l-14371">mit michelem geschelle.</l>
				<l n="14372" xml:id="chapter-22-l-14372">sîn weidegeselle</l>
				<l n="14373" xml:id="chapter-22-l-14373">Tristan beleip dâ heime</l>
				<l n="14374" xml:id="chapter-22-l-14374">und enbôt dem oeheime,</l>
				<l n="14375" xml:id="chapter-22-l-14375">daz er siech waere.</l>
				<l n="14376" xml:id="chapter-22-l-14376">der sieche weidenaere</l>
				<l n="14377" xml:id="chapter-22-l-14377">wolt ouch an sîne weide.</l>
				<l n="14378" xml:id="chapter-22-l-14378">er unde Îsôt, si beide</l>
				<l n="14379" xml:id="chapter-22-l-14379">beliben an ir triure</l>
				<l n="14380" xml:id="chapter-22-l-14380">und suohten âventiure</l>
				<l n="14381" xml:id="chapter-22-l-14381">in anclîcher trahte,</l>
				<l n="14382" xml:id="chapter-22-l-14382">mit wie getâner ahte</l>
				<l n="14383" xml:id="chapter-22-l-14383">daz iemer kunde geschehen,</l>
				<l n="14384" xml:id="chapter-22-l-14384">daz sî sich möhten gesehen.</l>
				<l n="14385" xml:id="chapter-22-l-14385">Nune kunden sî 'z ertrahten nie.</l>
				<l n="14386" xml:id="chapter-22-l-14386">under disen dingen gie</l>
				<l n="14387" xml:id="chapter-22-l-14387">Brangaene zuo Tristande,</l>
				<l n="14388" xml:id="chapter-22-l-14388">wan sî vil wol erkande,</l>
				<l n="14389" xml:id="chapter-22-l-14389">daz sîn herzeswaere</l>
				<l n="14390" xml:id="chapter-22-l-14390">vil nâhe gênde waere.</l>
				<l n="14391" xml:id="chapter-22-l-14391">si clagete ime und er clagt ir.</l>
				<l n="14392" xml:id="chapter-22-l-14392">'â reine' sprach er 'saget mir,</l>
				<l n="14393" xml:id="chapter-22-l-14393">welch rât gewirdet dirre nôt?</l>
				<l n="14394" xml:id="chapter-22-l-14394">wie gewirbe ich und diu arme Îsôt,</l>
				<l n="14395" xml:id="chapter-22-l-14395">daz wir sus niht verderben?</l>
				<l n="14396" xml:id="chapter-22-l-14396">ine weiz, wie wir gewerben,</l>
				<l n="14397" xml:id="chapter-22-l-14397">daz wir behalten unser leben.'</l>
				<l n="14398" xml:id="chapter-22-l-14398">'Waz râtes mac ich iu gegeben?'</l>
				<l n="14399" xml:id="chapter-22-l-14399">sprach aber diu getriuwe</l>
				<l n="14400" xml:id="chapter-22-l-14400">'daz ez got iemer riuwe,</l>
				<l n="14401" xml:id="chapter-22-l-14401">daz wir ie wurden geborn!</l>
				<l n="14402" xml:id="chapter-22-l-14402">wir haben elliu driu verlorn</l>
				<l n="14403" xml:id="chapter-22-l-14403">unser vröude und unser êre.</l>
				<l n="14404" xml:id="chapter-22-l-14404">wir enkomen niemer mêre</l>
				<l n="14405" xml:id="chapter-22-l-14405">an unser vrîheit als ê.</l>
				<l n="14406" xml:id="chapter-22-l-14406">Îsôt ôwê! Tristan ôwê!</l>
				<l n="14407" xml:id="chapter-22-l-14407">daz ich iuch mit ougen ie gesach</l>
				<l n="14408" xml:id="chapter-22-l-14408">und allez iuwer ungemach</l>
				<l n="14409" xml:id="chapter-22-l-14409">von mir ûf erstanden ist!</l>
				<l n="14410" xml:id="chapter-22-l-14410">und enweiz nu weder rât noch list,</l>
				<l n="14411" xml:id="chapter-22-l-14411">dâ mite ich iu gehelfen müge.</l>
				<l n="14412" xml:id="chapter-22-l-14412">ine kan niht vinden, daz iu tüge.</l>
				<l n="14413" xml:id="chapter-22-l-14413">ich weiz ez alse mînen tôt,</l>
				<l n="14414" xml:id="chapter-22-l-14414">ir komet es in grôze nôt,</l>
				<l n="14415" xml:id="chapter-22-l-14415">belîbet ir iht lange</l>
				<l n="14416" xml:id="chapter-22-l-14416">in huote und in getwange.</l>
				<l n="14417" xml:id="chapter-22-l-14417">Sit ez niht bezzer mag gesîn,</l>
				<l n="14418" xml:id="chapter-22-l-14418">sô volget doch dem râte mîn,</l>
				<l n="14419" xml:id="chapter-22-l-14419">nu meine ich und ze dirre zît,</l>
				<l n="14420" xml:id="chapter-22-l-14420">die wîle ir uns sus vremede sît.</l>
				<l n="14421" xml:id="chapter-22-l-14421">als ir des werdet gewar,</l>
				<l n="14422" xml:id="chapter-22-l-14422">daz iu diu state widervar,</l>
				<l n="14423" xml:id="chapter-22-l-14423">sô nemet ein öleboumes rîs</l>
				<l n="14424" xml:id="chapter-22-l-14424">und snîdet spaene in lange wîs</l>
				<l n="14425" xml:id="chapter-22-l-14425">und zeichent die mit nihte mê,</l>
				<l n="14426" xml:id="chapter-22-l-14426">wan machet einhalp ein T</l>
				<l n="14427" xml:id="chapter-22-l-14427">und machet anderhalp ein Î,</l>
				<l n="14428" xml:id="chapter-22-l-14428">daz niwan der êrste buochstap sî</l>
				<l n="14429" xml:id="chapter-22-l-14429">von iuwer beider namen dar an,</l>
				<l n="14430" xml:id="chapter-22-l-14430">und leget dâ weder zuo noch van</l>
				<l n="14431" xml:id="chapter-22-l-14431">und gât zem boumgarten în.</l>
				<l n="14432" xml:id="chapter-22-l-14432">ir wizzet wol daz bechelîn,</l>
				<l n="14433" xml:id="chapter-22-l-14433">daz von dem brunnen dâ gât,</l>
				<l n="14434" xml:id="chapter-22-l-14434">hin dâ diu kemenâte stât.</l>
				<l n="14435" xml:id="chapter-22-l-14435">dar în sô werfet einen spân</l>
				<l n="14436" xml:id="chapter-22-l-14436">und lât in vliezen unde gân</l>
				<l n="14437" xml:id="chapter-22-l-14437">hin vür der kemenâten tür.</l>
				<l n="14438" xml:id="chapter-22-l-14438">dâ gân wir z' allen ziten vür</l>
				<l n="14439" xml:id="chapter-22-l-14439">ich und diu vröudelôse Îsôt</l>
				<l n="14440" xml:id="chapter-22-l-14440">und weinen unser herzenôt.</l>
				<l n="14441" xml:id="chapter-22-l-14441">als wir in danne ersehen dâ,</l>
				<l n="14442" xml:id="chapter-22-l-14442">dâ bî bekennen wir iesâ,</l>
				<l n="14443" xml:id="chapter-22-l-14443">daz ir dâ bî dem brunnen sît.</l>
				<l n="14444" xml:id="chapter-22-l-14444">dâ der öleboum schate gît,</l>
				<l n="14445" xml:id="chapter-22-l-14445">dâ wartet unde nemet war.</l>
				<l n="14446" xml:id="chapter-22-l-14446">diu senede gât ie zuo z' iu dar,</l>
				<l n="14447" xml:id="chapter-22-l-14447">mîn vrouwe und iuwer vriundîn,</l>
				<l n="14448" xml:id="chapter-22-l-14448">und ich ouch, alse ez mac gesîn</l>
				<l n="14449" xml:id="chapter-22-l-14449">und ez an iuwerm willen ist.</l>
				<l n="14450" xml:id="chapter-22-l-14450">hêrre, diu selbe kurze vrist,</l>
				<l n="14451" xml:id="chapter-22-l-14451">die ich noch ze lebene hân,</l>
				<l n="14452" xml:id="chapter-22-l-14452">diu sol mit iu zwein hine gân,</l>
				<l n="14453" xml:id="chapter-22-l-14453">daz ich iu beiden gelebe</l>
				<l n="14454" xml:id="chapter-22-l-14454">und iu ze lebene rât gegebe.</l>
				<l n="14455" xml:id="chapter-22-l-14455">solte ich umbe eine stunde,</l>
				<l n="14456" xml:id="chapter-22-l-14456">in der ich iu zwein kunde</l>
				<l n="14457" xml:id="chapter-22-l-14457">ze iuwern vröuden geleben,</l>
				<l n="14458" xml:id="chapter-22-l-14458">mîner stunde tûsent geben:</l>
				<l n="14459" xml:id="chapter-22-l-14459">ich verkoufte alle mîne tage,</l>
				<l n="14460" xml:id="chapter-22-l-14460">ine gesenftet iuwer clage.'</l>
				<l n="14461" xml:id="chapter-22-l-14461">'Genâde schoene!' sprach Tristan</l>
				<l n="14462" xml:id="chapter-22-l-14462">'ine hân dâ keinen zwîvel an,</l>
				<l n="14463" xml:id="chapter-22-l-14463">an iu sî triuwe und êre.</l>
				<l n="14464" xml:id="chapter-22-l-14464">der zweier wart nie mêre</l>
				<l n="14465" xml:id="chapter-22-l-14465">in einem herzen begraben.</l>
				<l n="14466" xml:id="chapter-22-l-14466">solte ich dekeine saelde haben,</l>
				<l n="14467" xml:id="chapter-22-l-14467">die solte ich iu wol kêren</l>
				<l n="14468" xml:id="chapter-22-l-14468">ze vröuden unde z' êren.</l>
				<l n="14469" xml:id="chapter-22-l-14469">swie kumberlîche ez aber nu stê,</l>
				<l n="14470" xml:id="chapter-22-l-14470">swie kûme sô mîn schîbe gê,</l>
				<l n="14471" xml:id="chapter-22-l-14471">wiste ich, wie ich nu kunde</l>
				<l n="14472" xml:id="chapter-22-l-14472">mîne tage und mîne stunde</l>
				<l n="14473" xml:id="chapter-22-l-14473">ze iuwern vröuden hin gegeben,</l>
				<l n="14474" xml:id="chapter-22-l-14474">ich wolte ouch deste kurzer leben.</l>
				<l n="14475" xml:id="chapter-22-l-14475">des getrûwet unde geloubet mir!'</l>
				<l n="14476" xml:id="chapter-22-l-14476">weinende sprach er aber z' ir:</l>
				<l n="14477" xml:id="chapter-22-l-14477">'getriuwe, saeligez wîp!'</l>
				<l n="14478" xml:id="chapter-22-l-14478">hie mite twanc er si an sînen lîp</l>
				<l n="14479" xml:id="chapter-22-l-14479">mit armen nâhe und ange.</l>
				<l n="14480" xml:id="chapter-22-l-14480">ir ougen unde ir wange</l>
				<l n="14481" xml:id="chapter-22-l-14481">kuste er mit maneger quâle</l>
				<l n="14482" xml:id="chapter-22-l-14482">dicke und ze manegem mâle.</l>
				<l n="14483" xml:id="chapter-22-l-14483">'schoene' sprach er 'nû tuot wol</l>
				<l n="14484" xml:id="chapter-22-l-14484">und alse der getriuwe sol,</l>
				<l n="14485" xml:id="chapter-22-l-14485">und lâzet iu bevolhen sîn</l>
				<l n="14486" xml:id="chapter-22-l-14486">mich und die seneden sorgaerîn,</l>
				<l n="14487" xml:id="chapter-22-l-14487">die saeligen Îsôte.</l>
				<l n="14488" xml:id="chapter-22-l-14488">bedenket ie genôte</l>
				<l n="14489" xml:id="chapter-22-l-14489">uns beidiu samet, si unde mich.'</l>
				<l n="14490" xml:id="chapter-22-l-14490">'gerne hêrre, daz tuon ich.</l>
				<l n="14491" xml:id="chapter-22-l-14491">gebietet mir, nu wil ich gân.</l>
				<l n="14492" xml:id="chapter-22-l-14492">tuot, alse ich iu gerâten hân,</l>
				<l n="14493" xml:id="chapter-22-l-14493">und sorget niht ze sêre.'</l>
				<l n="14494" xml:id="chapter-22-l-14494">'got sî, der iuwer êre</l>
				<l n="14495" xml:id="chapter-22-l-14495">und iuwern schoenen lîp bewar!'</l>
				<l n="14496" xml:id="chapter-22-l-14496">Brangaene neic weinende dar</l>
				<l n="14497" xml:id="chapter-22-l-14497">und gienc trûrende dan.</l>
				<l n="14498" xml:id="chapter-22-l-14498">der trûraere Tristan</l>
				<l n="14499" xml:id="chapter-22-l-14499">der sneit und warf die spaene,</l>
				<l n="14500" xml:id="chapter-22-l-14500">als ime sîn rât Brangaene</l>
				<l n="14501" xml:id="chapter-22-l-14501">ze sînen dingen lêre bôt.</l>
				<l n="14502" xml:id="chapter-22-l-14502">sus kam er und sîn vrouwe Îsôt</l>
				<l n="14503" xml:id="chapter-22-l-14503">zem brunnen an des boumes schate</l>
				<l n="14504" xml:id="chapter-22-l-14504">vil heinlîch und ze guoter state</l>
				<l n="14505" xml:id="chapter-22-l-14505">in ahte tagen wol ahte stunt,</l>
				<l n="14506" xml:id="chapter-22-l-14506">daz ez nie nieman wart kunt,</l>
				<l n="14507" xml:id="chapter-22-l-14507">noch ez kein ouge nie gesach.</l>
				<l n="14508" xml:id="chapter-22-l-14508">wan eines nahtes ez geschach,</l>
				<l n="14509" xml:id="chapter-22-l-14509">dô Tristan aber des endes gie,</l>
				<l n="14510" xml:id="chapter-22-l-14510">dô wart sîn Melôt, ine weiz wie,</l>
				<l n="14511" xml:id="chapter-22-l-14511">daz vertâne getwerc,</l>
				<l n="14512" xml:id="chapter-22-l-14512">des vâlandes antwerc,</l>
				<l n="14513" xml:id="chapter-22-l-14513">von ungelücke gewar</l>
				<l n="14514" xml:id="chapter-22-l-14514">und sleich allez nâch im dar</l>
				<l n="14515" xml:id="chapter-22-l-14515">und sach in zuo dem boume gân</l>
				<l n="14516" xml:id="chapter-22-l-14516">und niht vil lange dâ bî stân,</l>
				<l n="14517" xml:id="chapter-22-l-14517">unz daz ein vrouwe zuo z' im gie</l>
				<l n="14518" xml:id="chapter-22-l-14518">und er die nâhe zuo z' im vie.</l>
				<l n="14519" xml:id="chapter-22-l-14519">wer aber diu vrouwe waere,</l>
				<l n="14520" xml:id="chapter-22-l-14520">des was ez ungewaere.</l>
				<l n="14521" xml:id="chapter-22-l-14521">Des anderen tages wart,</l>
				<l n="14522" xml:id="chapter-22-l-14522">Melôt sleich aber ûf sîne vart</l>
				<l n="14523" xml:id="chapter-22-l-14523">ein lützel vor dem mitten tage</l>
				<l n="14524" xml:id="chapter-22-l-14524">und haete mit velschlîcher clage</l>
				<l n="14525" xml:id="chapter-22-l-14525">und mit vil arger âkust</l>
				<l n="14526" xml:id="chapter-22-l-14526">wol understôzen sîne brust</l>
				<l n="14527" xml:id="chapter-22-l-14527">und kam ze Tristande hin.</l>
				<l n="14528" xml:id="chapter-22-l-14528">'entriuwen' sprach er 'hêrre, ich bin</l>
				<l n="14529" xml:id="chapter-22-l-14529">mit sorgen her gegangen.</l>
				<l n="14530" xml:id="chapter-22-l-14530">wan ir sît sô bevangen</l>
				<l n="14531" xml:id="chapter-22-l-14531">mit merke und mit vâre,</l>
				<l n="14532" xml:id="chapter-22-l-14532">daz ich mich her zewâre</l>
				<l n="14533" xml:id="chapter-22-l-14533">verstolen hân mit maneger nôt</l>
				<l n="14534" xml:id="chapter-22-l-14534">und daz mich diu getriuwe Îsôt,</l>
				<l n="14535" xml:id="chapter-22-l-14535">diu tugenthafte künigîn,</l>
				<l n="14536" xml:id="chapter-22-l-14536">erbarmet in dem herzen mîn,</l>
				<l n="14537" xml:id="chapter-22-l-14537">diu leider nû ze dirre vrist</l>
				<l n="14538" xml:id="chapter-22-l-14538">durch iuch in grôzen sorgen ist.</l>
				<l n="14539" xml:id="chapter-22-l-14539">diu bat mich dâ her zuo z' iu gân,</l>
				<l n="14540" xml:id="chapter-22-l-14540">wan s' anders nieman mohte hân,</l>
				<l n="14541" xml:id="chapter-22-l-14541">der ir ze disem maere</l>
				<l n="14542" xml:id="chapter-22-l-14542">alse gevellic waere.</l>
				<l n="14543" xml:id="chapter-22-l-14543">si bat mich unde gebôt mir,</l>
				<l n="14544" xml:id="chapter-22-l-14544">daz ich iuch gruozte von ir</l>
				<l n="14545" xml:id="chapter-22-l-14545">und daz von herzen taete</l>
				<l n="14546" xml:id="chapter-22-l-14546">und iuch vil verre baete,</l>
				<l n="14547" xml:id="chapter-22-l-14547">daz ir si noch gespraechet dâ,</l>
				<l n="14548" xml:id="chapter-22-l-14548">ine weiz, ir wizzet wol wâ,</l>
				<l n="14549" xml:id="chapter-22-l-14549">da ir nâhest bî ir wâret,</l>
				<l n="14550" xml:id="chapter-22-l-14550">und ouch vil rehte vâret</l>
				<l n="14551" xml:id="chapter-22-l-14551">der selben stunde unde der zît,</l>
				<l n="14552" xml:id="chapter-22-l-14552">als ir gewon ze komene sît.</l>
				<l n="14553" xml:id="chapter-22-l-14553">ine weiz, wes s' iuch dâ warnen sol.</l>
				<l n="14554" xml:id="chapter-22-l-14554">und sult ir mir gelouben wol,</l>
				<l n="14555" xml:id="chapter-22-l-14555">ir leit und iuwer ungemach,</l>
				<l n="14556" xml:id="chapter-22-l-14556">daz mir nie leider geschach,</l>
				<l n="14557" xml:id="chapter-22-l-14557">dan mir geschehen ist dar an.</l>
				<l n="14558" xml:id="chapter-22-l-14558">nu hêrre, mîn hêr Tristan,</l>
				<l n="14559" xml:id="chapter-22-l-14559">ich wil varn, gebietet mir.</l>
				<l n="14560" xml:id="chapter-22-l-14560">swaz ir welt, daz sage ich ir.</l>
				<l n="14561" xml:id="chapter-22-l-14561">in getar hie langer niht gesîn.</l>
				<l n="14562" xml:id="chapter-22-l-14562">daz hovegesinde, würde ez mîn</l>
				<l n="14563" xml:id="chapter-22-l-14563">an dirre verte innen,</l>
				<l n="14564" xml:id="chapter-22-l-14564">ich möhte es schaden gewinnen.</l>
				<l n="14565" xml:id="chapter-22-l-14565">si jehent doch alle und ist ir wân,</l>
				<l n="14566" xml:id="chapter-22-l-14566">swaz under iu zwein ist getân,</l>
				<l n="14567" xml:id="chapter-22-l-14567">daz allez sî mit mir geschehen.</l>
				<l n="14568" xml:id="chapter-22-l-14568">des wil ich hin ze gote jehen</l>
				<l n="14569" xml:id="chapter-22-l-14569">und hin z' iu beiden, daz ez nie</l>
				<l n="14570" xml:id="chapter-22-l-14570">mit keinem mînem râte ergie.'</l>
				<l n="14571" xml:id="chapter-22-l-14571">'Vriunt, troumet iu?' sprach Tristan</l>
				<l n="14572" xml:id="chapter-22-l-14572">'waz maere trîbet ir mich an?</l>
				<l n="14573" xml:id="chapter-22-l-14573">waz ist der hoveliute wân?</l>
				<l n="14574" xml:id="chapter-22-l-14574">waz hât mîn vrouwe und ich getân?</l>
				<l n="14575" xml:id="chapter-22-l-14575">ûz! strîchet balde in gotes haz!</l>
				<l n="14576" xml:id="chapter-22-l-14576">und wizzet waerlîche daz:</l>
				<l n="14577" xml:id="chapter-22-l-14577">swes ieman waenet oder giht,</l>
				<l n="14578" xml:id="chapter-22-l-14578">liez ich ez allermeiste niht</l>
				<l n="14579" xml:id="chapter-22-l-14579">durch mîn selbes êre,</l>
				<l n="14580" xml:id="chapter-22-l-14580">irn geseitet niemer mêre</l>
				<l n="14581" xml:id="chapter-22-l-14581">hin wider ze hove maere,</l>
				<l n="14582" xml:id="chapter-22-l-14582">waz iu hie getroumet waere.'</l>
			</div>
			<div n="23" xml:id="chapter-23" type="chapter" data-level="1">
				<head xml:lang="deu-Latn">Baumgartenszene</head>
				<l n="14583" xml:id="chapter-23-l-14583">Melôt gie dan und reit zehant</l>
				<l n="14584" xml:id="chapter-23-l-14584">ze walde, dâ er Marken vant.</l>
				<l n="14585" xml:id="chapter-23-l-14585">vür wâr er ime dô seite,</l>
				<l n="14586" xml:id="chapter-23-l-14586">daz er der wârheite</l>
				<l n="14587" xml:id="chapter-23-l-14587">ze ende waere komen dâ.</l>
				<l n="14588" xml:id="chapter-23-l-14588">und seite im wie unde wâ,</l>
				<l n="14589" xml:id="chapter-23-l-14589">als ez zem brunnen was geschehen.</l>
				<l n="14590" xml:id="chapter-23-l-14590">'ir muget die wârheit selbe sehen '</l>
				<l n="14591" xml:id="chapter-23-l-14591">sprach Melôt 'hêrre, wellet ir,</l>
				<l n="14592" xml:id="chapter-23-l-14592">ze naht sô rîtet dar mit mir.</l>
				<l n="14593" xml:id="chapter-23-l-14593">ine versihe mich keines dinges baz,</l>
				<l n="14594" xml:id="chapter-23-l-14594">swie sô sî gevüegen daz,</l>
				<l n="14595" xml:id="chapter-23-l-14595">sine komen noch hînaht beide dar.</l>
				<l n="14596" xml:id="chapter-23-l-14596">sô muget ir selbe nemen war,</l>
				<l n="14597" xml:id="chapter-23-l-14597">wie sî gewerben under in.'</l>
				<l n="14598" xml:id="chapter-23-l-14598">der künec reit mit Melôte hin</l>
				<l n="14599" xml:id="chapter-23-l-14599">sînes herzeleides warten.</l>
				<l n="14600" xml:id="chapter-23-l-14600">nu si in den boumgarten</l>
				<l n="14601" xml:id="chapter-23-l-14601">bî nahtzîte kâmen,</l>
				<l n="14602" xml:id="chapter-23-l-14602">ir gewerbes war genâmen,</l>
				<l n="14603" xml:id="chapter-23-l-14603">done vant der künec noch daz getwerc</l>
				<l n="14604" xml:id="chapter-23-l-14604">dekeine stat noch kein geberc,</l>
				<l n="14605" xml:id="chapter-23-l-14605">daz in reht unde gebaere</l>
				<l n="14606" xml:id="chapter-23-l-14606">zuo ir lâge waere.</l>
				<l n="14607" xml:id="chapter-23-l-14607">nu stuont dâ, dâ der brunne vlôz,</l>
				<l n="14608" xml:id="chapter-23-l-14608">ein öleboum, der was mâze grôz,</l>
				<l n="14609" xml:id="chapter-23-l-14609">nider unde doch billîche breit.</l>
				<l n="14610" xml:id="chapter-23-l-14610">dâ zuo tâten s' ir arbeit,</l>
				<l n="14611" xml:id="chapter-23-l-14611">daz si ûf den beide gestigen.</l>
				<l n="14612" xml:id="chapter-23-l-14612">ûf dem sâzen s' unde swigen.</l>
				<l n="14613" xml:id="chapter-23-l-14613">Tristan, dô ez nahtende wart,</l>
				<l n="14614" xml:id="chapter-23-l-14614">er sleich aber ûf sîne vart.</l>
				<l n="14615" xml:id="chapter-23-l-14615">nu er in den boumgarten kam,</l>
				<l n="14616" xml:id="chapter-23-l-14616">sîne boten er ze handen nam</l>
				<l n="14617" xml:id="chapter-23-l-14617">und leite s' in die giezen</l>
				<l n="14618" xml:id="chapter-23-l-14618">und lie si hine vliezen.</l>
				<l n="14619" xml:id="chapter-23-l-14619">die seiten ie genôte</l>
				<l n="14620" xml:id="chapter-23-l-14620">der seneden Îsôte,</l>
				<l n="14621" xml:id="chapter-23-l-14621">daz ir geselle waere dâ.</l>
				<l n="14622" xml:id="chapter-23-l-14622">Tristan gienc über den brunnen sâ,</l>
				<l n="14623" xml:id="chapter-23-l-14623">dâ beidiu schate unde gras</l>
				<l n="14624" xml:id="chapter-23-l-14624">von dem öleboume was.</l>
				<l n="14625" xml:id="chapter-23-l-14625">aldâ gestuond er trahtende,</l>
				<l n="14626" xml:id="chapter-23-l-14626">in sînem herzen ahtende</l>
				<l n="14627" xml:id="chapter-23-l-14627">sîn tougenlîchez ungemach.</l>
				<l n="14628" xml:id="chapter-23-l-14628">sus kam, daz er den schate gesach</l>
				<l n="14629" xml:id="chapter-23-l-14629">von Marke und von Melôte,</l>
				<l n="14630" xml:id="chapter-23-l-14630">wan der mâne ie genôte</l>
				<l n="14631" xml:id="chapter-23-l-14631">durch den boum hin nider schein.</l>
				<l n="14632" xml:id="chapter-23-l-14632">nu er des schates von in zwein</l>
				<l n="14633" xml:id="chapter-23-l-14633">bescheidenlîche wart gewar,</l>
				<l n="14634" xml:id="chapter-23-l-14634">nu haete er michel angest dar,</l>
				<l n="14635" xml:id="chapter-23-l-14635">wan er erkande sich iesâ</l>
				<l n="14636" xml:id="chapter-23-l-14636">der vâre unde der lâge dâ.</l>
				<l n="14637" xml:id="chapter-23-l-14637">'got hêrre' dâhte er wider sich</l>
				<l n="14638" xml:id="chapter-23-l-14638">'beschirme Îsôte unde mich!</l>
				<l n="14639" xml:id="chapter-23-l-14639">ist daz si dise lâge niht</l>
				<l n="14640" xml:id="chapter-23-l-14640">bî disem schate inzît ersîht,</l>
				<l n="14641" xml:id="chapter-23-l-14641">sô gât si vür sich her ze mir.</l>
				<l n="14642" xml:id="chapter-23-l-14642">geschiht ouch daz, sô werden wir</l>
				<l n="14643" xml:id="chapter-23-l-14643">ze jâmer und ze leide.</l>
				<l n="14644" xml:id="chapter-23-l-14644">got hêrre, habe uns beide</l>
				<l n="14645" xml:id="chapter-23-l-14645">durch dîne güete in dîner pflege!</l>
				<l n="14646" xml:id="chapter-23-l-14646">bewar Îsôte an disem wege.</l>
				<l n="14647" xml:id="chapter-23-l-14647">beleite sunder alle ir trite.</l>
				<l n="14648" xml:id="chapter-23-l-14648">warne die reinen eteswâ mite</l>
				<l n="14649" xml:id="chapter-23-l-14649">dirre lâge und dirre archeit,</l>
				<l n="14650" xml:id="chapter-23-l-14650">die man ûf uns zwei hât geleit,</l>
				<l n="14651" xml:id="chapter-23-l-14651">ê s' iht gespreche oder getuo,</l>
				<l n="14652" xml:id="chapter-23-l-14652">dâ man iht arges denke zuo!</l>
				<l n="14653" xml:id="chapter-23-l-14653">jâ hêrre got, erbarme dich</l>
				<l n="14654" xml:id="chapter-23-l-14654">über sî und über mich!</l>
				<l n="14655" xml:id="chapter-23-l-14655">unser êre und unser leben</l>
				<l n="14656" xml:id="chapter-23-l-14656">daz sî dir hînaht ergeben!'</l>
				<l n="14657" xml:id="chapter-23-l-14657">Sîn vrouwe diu künigîn</l>
				<l n="14658" xml:id="chapter-23-l-14658">unde ir beider vriundîn,</l>
				<l n="14659" xml:id="chapter-23-l-14659">Brangaene diu reine,</l>
				<l n="14660" xml:id="chapter-23-l-14660">si zwô si giengen eine</l>
				<l n="14661" xml:id="chapter-23-l-14661">Tristandes boten warten</l>
				<l n="14662" xml:id="chapter-23-l-14662">in ir jâmergarten,</l>
				<l n="14663" xml:id="chapter-23-l-14663">in dem si z' allen stunden,</l>
				<l n="14664" xml:id="chapter-23-l-14664">sô sî vor vâre kunden,</l>
				<l n="14665" xml:id="chapter-23-l-14665">ir jâmer clageten under in.</l>
				<l n="14666" xml:id="chapter-23-l-14666">dâ giengen sî her unde hin</l>
				<l n="14667" xml:id="chapter-23-l-14667">trûrende unde clagende,</l>
				<l n="14668" xml:id="chapter-23-l-14668">ir senemaere sagende.</l>
				<l n="14669" xml:id="chapter-23-l-14669">viel schiere wart Brangaene</l>
				<l n="14670" xml:id="chapter-23-l-14670">der boten unde der spaene</l>
				<l n="14671" xml:id="chapter-23-l-14671">in der vlieze gewar.</l>
				<l n="14672" xml:id="chapter-23-l-14672">ir vrouwen wincte si dar.</l>
				<l n="14673" xml:id="chapter-23-l-14673">Îsôt diu vienc si und sach s' an,</l>
				<l n="14674" xml:id="chapter-23-l-14674">si las Îsôt, si las Tristan.</l>
				<l n="14675" xml:id="chapter-23-l-14675">si nam ir mantel al zehant,</l>
				<l n="14676" xml:id="chapter-23-l-14676">umbe ir houbet sî den want</l>
				<l n="14677" xml:id="chapter-23-l-14677">und sleich durch bluomen und durch gras,</l>
				<l n="14678" xml:id="chapter-23-l-14678">hin dâ boum und brunne was.</l>
				<l n="14679" xml:id="chapter-23-l-14679">nu daz si kam sô nâhen,</l>
				<l n="14680" xml:id="chapter-23-l-14680">daz si beide ein ander sâhen,</l>
				<l n="14681" xml:id="chapter-23-l-14681">Tristan stuont allez ze stete,</l>
				<l n="14682" xml:id="chapter-23-l-14682">daz er doch nie dâ vor getete.</l>
				<l n="14683" xml:id="chapter-23-l-14683">sine kam ê mâles zuo z' im nie,</l>
				<l n="14684" xml:id="chapter-23-l-14684">ern gienge verre gegen ir ie.</l>
				<l n="14685" xml:id="chapter-23-l-14685">nu wunderte Îsôte</l>
				<l n="14686" xml:id="chapter-23-l-14686">sêre unde genôte,</l>
				<l n="14687" xml:id="chapter-23-l-14687">waz dirre maere waere.</l>
				<l n="14688" xml:id="chapter-23-l-14688">ir herze daz wart swaere.</l>
				<l n="14689" xml:id="chapter-23-l-14689">si begunde ir houbet nider lân</l>
				<l n="14690" xml:id="chapter-23-l-14690">und vorhtlîche gegen im gân.</l>
				<l n="14691" xml:id="chapter-23-l-14691">der verte sî grôz angest nam.</l>
				<l n="14692" xml:id="chapter-23-l-14692">nu s' alsô lîse gênde kam</l>
				<l n="14693" xml:id="chapter-23-l-14693">dem boume ein lützel nâher bî,</l>
				<l n="14694" xml:id="chapter-23-l-14694">nu gesach si mannes schate drî</l>
				<l n="14695" xml:id="chapter-23-l-14695">und wiste niuwan einen dâ.</l>
				<l n="14696" xml:id="chapter-23-l-14696">hie bî verstuont si sich iesâ</l>
				<l n="14697" xml:id="chapter-23-l-14697">der lâge unde der vâre</l>
				<l n="14698" xml:id="chapter-23-l-14698">und ouch an dem gebâre,</l>
				<l n="14699" xml:id="chapter-23-l-14699">den Tristan hin z' ir haete.</l>
				<l n="14700" xml:id="chapter-23-l-14700">'â dirre mortraete '</l>
				<l n="14701" xml:id="chapter-23-l-14701">gedâhte sî 'waz wirdet der?</l>
				<l n="14702" xml:id="chapter-23-l-14702">waz brâhte dise lâge her?</l>
				<l n="14703" xml:id="chapter-23-l-14703">binamen mîn hêrre der ist hie bî,</l>
				<l n="14704" xml:id="chapter-23-l-14704">swâ er hie bî verborgen sî.</l>
				<l n="14705" xml:id="chapter-23-l-14705">ich waene ouch, wir verrâten sîn.</l>
				<l n="14706" xml:id="chapter-23-l-14706">beschirme uns, hêrre trehtîn!</l>
				<l n="14707" xml:id="chapter-23-l-14707">hilf uns, daz wir mit êren</l>
				<l n="14708" xml:id="chapter-23-l-14708">von hinnen müezen kêren.</l>
				<l n="14709" xml:id="chapter-23-l-14709">hêrre, bewar in unde mich!'</l>
				<l n="14710" xml:id="chapter-23-l-14710">nu gedâhte s' aber wider sich:</l>
				<l n="14711" xml:id="chapter-23-l-14711">'weiz Tristan nû dise ungeschiht</l>
				<l n="14712" xml:id="chapter-23-l-14712">oder enweiz er ir niht?'</l>
				<l n="14713" xml:id="chapter-23-l-14713">nû bedûhte sî zehant,</l>
				<l n="14714" xml:id="chapter-23-l-14714">daz er die lâge haete erkant,</l>
				<l n="14715" xml:id="chapter-23-l-14715">wan sî 'n in den gebaerden sach.</l>
				<l n="14716" xml:id="chapter-23-l-14716">Si gestuont von verre unde sprach:</l>
				<l n="14717" xml:id="chapter-23-l-14717">'hêr Tristan, mir ist harte leit,</l>
				<l n="14718" xml:id="chapter-23-l-14718">daz ir mîner tumpheit</l>
				<l n="14719" xml:id="chapter-23-l-14719">so gewis und alsô sicher sît,</l>
				<l n="14720" xml:id="chapter-23-l-14720">daz ir mir ze dirre zît</l>
				<l n="14721" xml:id="chapter-23-l-14721">dekeiner sprâche muotet.</l>
				<l n="14722" xml:id="chapter-23-l-14722">daz ir iuwer êren huotet</l>
				<l n="14723" xml:id="chapter-23-l-14723">wider iuwern oeheim unde mich,</l>
				<l n="14724" xml:id="chapter-23-l-14724">diu rede vüegete sich</l>
				<l n="14725" xml:id="chapter-23-l-14725">und stüende iuwern triuwen baz</l>
				<l n="14726" xml:id="chapter-23-l-14726">und mînen êren danne daz,</l>
				<l n="14727" xml:id="chapter-23-l-14727">daz ir sô spaetiu teidinc</l>
				<l n="14728" xml:id="chapter-23-l-14728">und sus getânen haelinc</l>
				<l n="14729" xml:id="chapter-23-l-14729">ûf leget und ahtet her ze mir.</l>
				<l n="14730" xml:id="chapter-23-l-14730">nu sprechet an, waz wellet ir?</l>
				<l n="14731" xml:id="chapter-23-l-14731">ich stân mit angesten hie,</l>
				<l n="14732" xml:id="chapter-23-l-14732">wan daz mich 's Brangaene niht erlie,</l>
				<l n="14733" xml:id="chapter-23-l-14733">diu mich es bat und mir ez riet,</l>
				<l n="14734" xml:id="chapter-23-l-14734">als si hiute von iu schiet,</l>
				<l n="14735" xml:id="chapter-23-l-14735">daz ich her zuo z' iu kaeme</l>
				<l n="14736" xml:id="chapter-23-l-14736">und iuwer clage vernaeme.</l>
				<l n="14737" xml:id="chapter-23-l-14737">daz aber ich ir 's gevolget hân,</l>
				<l n="14738" xml:id="chapter-23-l-14738">daz ist vil sêre missetân.</l>
				<l n="14739" xml:id="chapter-23-l-14739">si sitzet aber hie nâhe bî.</l>
				<l n="14740" xml:id="chapter-23-l-14740">und ouch swie sicher ich hie sî,</l>
				<l n="14741" xml:id="chapter-23-l-14741">ich gaebe ê doch zewâre</l>
				<l n="14742" xml:id="chapter-23-l-14742">durch boeser liute vâre</l>
				<l n="14743" xml:id="chapter-23-l-14743">ein mîn lit von mîner hant,</l>
				<l n="14744" xml:id="chapter-23-l-14744">ê ieman waere bekant,</l>
				<l n="14745" xml:id="chapter-23-l-14745">daz ich hie bî iu waere.</l>
				<l n="14746" xml:id="chapter-23-l-14746">man hât sô michel maere</l>
				<l n="14747" xml:id="chapter-23-l-14747">von iu gemachet und von mir.</l>
				<l n="14748" xml:id="chapter-23-l-14748">si geswüeren alle wol, daz wir</l>
				<l n="14749" xml:id="chapter-23-l-14749">vil harte waeren kumberhaft</l>
				<l n="14750" xml:id="chapter-23-l-14750">mit valschlîcher vriuntschaft.</l>
				<l n="14751" xml:id="chapter-23-l-14751">des wânes ist der hof vol.</l>
				<l n="14752" xml:id="chapter-23-l-14752">nu weiz ez aber got selbe wol,</l>
				<l n="14753" xml:id="chapter-23-l-14753">wie mîn herze hin ziu stê.</l>
				<l n="14754" xml:id="chapter-23-l-14754">und wil ein lützel sprechen mê:</l>
				<l n="14755" xml:id="chapter-23-l-14755">des sî got mîn urkünde</l>
				<l n="14756" xml:id="chapter-23-l-14756">und enmüeze ouch mîner sünde</l>
				<l n="14757" xml:id="chapter-23-l-14757">niemer anders komen abe,</l>
				<l n="14758" xml:id="chapter-23-l-14758">wan alse ich iuch gemeinet habe,</l>
				<l n="14759" xml:id="chapter-23-l-14759">mit welhem herzen unde wie.</l>
				<l n="14760" xml:id="chapter-23-l-14760">und gihe 's ze gote, daz ich nie</l>
				<l n="14761" xml:id="chapter-23-l-14761">ze keinem manne muot gewan</l>
				<l n="14762" xml:id="chapter-23-l-14762">und hiute und iemer alle man</l>
				<l n="14763" xml:id="chapter-23-l-14763">vor mînem herzen sint verspart</l>
				<l n="14764" xml:id="chapter-23-l-14764">niwan der eine, dem dâ wart</l>
				<l n="14765" xml:id="chapter-23-l-14765">der êrste rôsebluome</l>
				<l n="14766" xml:id="chapter-23-l-14766">von mînem magetuome.</l>
				<l n="14767" xml:id="chapter-23-l-14767">daz mich mîn hêrre Marke</l>
				<l n="14768" xml:id="chapter-23-l-14768">bewaenet alsô starke</l>
				<l n="14769" xml:id="chapter-23-l-14769">durch iuwern willen, hêr Tristan,</l>
				<l n="14770" xml:id="chapter-23-l-14770">weiz got dâ missetuot er an,</l>
				<l n="14771" xml:id="chapter-23-l-14771">sô gâr als er erkunnet hât,</l>
				<l n="14772" xml:id="chapter-23-l-14772">wie mîn herze hin z' iu stât.</l>
				<l n="14773" xml:id="chapter-23-l-14773">die mich ze maere habent brâht,</l>
				<l n="14774" xml:id="chapter-23-l-14774">weiz got, die sint vil unbedâht.</l>
				<l n="14775" xml:id="chapter-23-l-14775">in ist mîn herze vil unkunt.</l>
				<l n="14776" xml:id="chapter-23-l-14776">ich hân iu hundert tûsent stunt</l>
				<l n="14777" xml:id="chapter-23-l-14777">vriundes gebaerde vor getân</l>
				<l n="14778" xml:id="chapter-23-l-14778">durch die liebe, die ich hân</l>
				<l n="14779" xml:id="chapter-23-l-14779">ze dem, den ich dâ lieben sol,</l>
				<l n="14780" xml:id="chapter-23-l-14780">dan durch valsch, daz weiz got wol.</l>
				<l n="14781" xml:id="chapter-23-l-14781">ez waere ritter oder kneht,</l>
				<l n="14782" xml:id="chapter-23-l-14782">sô diuhte mich und waere ouch reht</l>
				<l n="14783" xml:id="chapter-23-l-14783">und êret ouch mich starke,</l>
				<l n="14784" xml:id="chapter-23-l-14784">swer mînem hêrren Marke</l>
				<l n="14785" xml:id="chapter-23-l-14785">liep oder sippe waere,</l>
				<l n="14786" xml:id="chapter-23-l-14786">daz ich dem êre baere.</l>
				<l n="14787" xml:id="chapter-23-l-14787">nû verkêret man mir daz.</l>
				<l n="14788" xml:id="chapter-23-l-14788">und enwil ich iu doch niemer haz</l>
				<l n="14789" xml:id="chapter-23-l-14789">durch ir aller lüge getragen.</l>
				<l n="14790" xml:id="chapter-23-l-14790">hêrre, swaz ir mir wellet sagen,</l>
				<l n="14791" xml:id="chapter-23-l-14791">daz saget mir, wan ich wil gân.</l>
				<l n="14792" xml:id="chapter-23-l-14792">ine mag niht langer hie bestân.'</l>
				<l n="14793" xml:id="chapter-23-l-14793">'Saeligiu vrouwe' sprach Tristan</l>
				<l n="14794" xml:id="chapter-23-l-14794">'ine hân dâ keinen zwîvel an,</l>
				<l n="14795" xml:id="chapter-23-l-14795">dâ ir 's die volge haetet,</l>
				<l n="14796" xml:id="chapter-23-l-14796">irn spraechet unde taetet,</l>
				<l n="14797" xml:id="chapter-23-l-14797">swaz tugend und êre waere.</l>
				<l n="14798" xml:id="chapter-23-l-14798">nune lânt iuch lügenaere,</l>
				<l n="14799" xml:id="chapter-23-l-14799">die iuch mit mir sus hânt bedâht</l>
				<l n="14800" xml:id="chapter-23-l-14800">und uns undurften habent brâht</l>
				<l n="14801" xml:id="chapter-23-l-14801">ûz mînes hêrren hulden</l>
				<l n="14802" xml:id="chapter-23-l-14802">mit michelen unschulden,</l>
				<l n="14803" xml:id="chapter-23-l-14803">daz got vil wol erkennen sol.</l>
				<l n="14804" xml:id="chapter-23-l-14804">saeligiu, nû bedenket wol,</l>
				<l n="14805" xml:id="chapter-23-l-14805">tugenthaftiu küniginne,</l>
				<l n="14806" xml:id="chapter-23-l-14806">und nemet in iuwer sinne,</l>
				<l n="14807" xml:id="chapter-23-l-14807">daz ich sô rehte unschuldic bin</l>
				<l n="14808" xml:id="chapter-23-l-14808">wider iuch und wider in,</l>
				<l n="14809" xml:id="chapter-23-l-14809">und râtet mînem hêrren daz,</l>
				<l n="14810" xml:id="chapter-23-l-14810">sînen zorn und sînen haz,</l>
				<l n="14811" xml:id="chapter-23-l-14811">den er mir âne schulde treit,</l>
				<l n="14812" xml:id="chapter-23-l-14812">daz er den durch sîne höfscheit</l>
				<l n="14813" xml:id="chapter-23-l-14813">hele unde höfschlîche trage</l>
				<l n="14814" xml:id="chapter-23-l-14814">niht langer wan dise ahte tage.</l>
				<l n="14815" xml:id="chapter-23-l-14815">biz daz hab er und habet ouch ir</l>
				<l n="14816" xml:id="chapter-23-l-14816">die gebaerde her ze mir,</l>
				<l n="14817" xml:id="chapter-23-l-14817">als ob ir mir genaedic sît.</l>
				<l n="14818" xml:id="chapter-23-l-14818">so bereite ouch ich mich in der zît,</l>
				<l n="14819" xml:id="chapter-23-l-14819">daz ich von hinnen kêre.</l>
				<l n="14820" xml:id="chapter-23-l-14820">wir verliesen unser êre,</l>
				<l n="14821" xml:id="chapter-23-l-14821">der künec mîn hêrre und ir und ich.</l>
				<l n="14822" xml:id="chapter-23-l-14822">ist daz ir alsus wider mich</l>
				<l n="14823" xml:id="chapter-23-l-14823">gebâret, alse ich hinnen var,</l>
				<l n="14824" xml:id="chapter-23-l-14824">sô sprechent unser vînde dar:</l>
				<l n="14825" xml:id="chapter-23-l-14825">'entriuwen hie was eteswaz an.</l>
				<l n="14826" xml:id="chapter-23-l-14826">nemt war, wie mîn hêr Tristan</l>
				<l n="14827" xml:id="chapter-23-l-14827">gescheiden ist von hinnen</l>
				<l n="14828" xml:id="chapter-23-l-14828">mit des küniges unminnen.''</l>
				<l n="14829" xml:id="chapter-23-l-14829">'Mîn hêr Tristan' sprach Îsôt</l>
				<l n="14830" xml:id="chapter-23-l-14830">'ich lite sanfter den tôt,</l>
				<l n="14831" xml:id="chapter-23-l-14831">dan ich mînen hêrren baete,</l>
				<l n="14832" xml:id="chapter-23-l-14832">daz er iht des durch mich taete,</l>
				<l n="14833" xml:id="chapter-23-l-14833">daz hin ze iu waere gewant.</l>
				<l n="14834" xml:id="chapter-23-l-14834">nu ist iu doch daz wol erkant,</l>
				<l n="14835" xml:id="chapter-23-l-14835">daz er mir iezuo lange vrist</l>
				<l n="14836" xml:id="chapter-23-l-14836">durch iuch vil ungenaedic ist,</l>
				<l n="14837" xml:id="chapter-23-l-14837">und wiste er und waere im kunt,</l>
				<l n="14838" xml:id="chapter-23-l-14838">daz ich bî iu ze dirre stunt</l>
				<l n="14839" xml:id="chapter-23-l-14839">eine unde nahtes waere,</l>
				<l n="14840" xml:id="chapter-23-l-14840">ich kaeme es in daz maere,</l>
				<l n="14841" xml:id="chapter-23-l-14841">daz er mir niemer mêre</l>
				<l n="14842" xml:id="chapter-23-l-14842">erbüte liep noch êre.</l>
				<l n="14843" xml:id="chapter-23-l-14843">ob ouch daz iemer sus geschiht,</l>
				<l n="14844" xml:id="chapter-23-l-14844">entriuwen des enweiz ich niht</l>
				<l n="14845" xml:id="chapter-23-l-14845">und wundert mich des starke,</l>
				<l n="14846" xml:id="chapter-23-l-14846">wâ von mîn hêrre Marke</l>
				<l n="14847" xml:id="chapter-23-l-14847">an disen arcwân kaeme,</l>
				<l n="14848" xml:id="chapter-23-l-14848">von wem er den rât naeme,</l>
				<l n="14849" xml:id="chapter-23-l-14849">und ich mich doch noch nie enstuont,</l>
				<l n="14850" xml:id="chapter-23-l-14850">als doch diu wîp vil schiere tuont,</l>
				<l n="14851" xml:id="chapter-23-l-14851">daz ir mir keine valscheit</l>
				<l n="14852" xml:id="chapter-23-l-14852">mit gebaerden haetet vür geleit,</l>
				<l n="14853" xml:id="chapter-23-l-14853">noch ich selbe hin z' iu nie</l>
				<l n="14854" xml:id="chapter-23-l-14854">valsch noch üppekeit begie.</l>
				<l n="14855" xml:id="chapter-23-l-14855">ine weiz, waz uns verrâten hât,</l>
				<l n="14856" xml:id="chapter-23-l-14856">wan unser beider dinc daz stât</l>
				<l n="14857" xml:id="chapter-23-l-14857">übel unde erbermeclîche,</l>
				<l n="14858" xml:id="chapter-23-l-14858">alse ez got der rîche</l>
				<l n="14859" xml:id="chapter-23-l-14859">enzît bedenken müeze</l>
				<l n="14860" xml:id="chapter-23-l-14860">und ez bezzere unde büeze.</l>
				<l n="14861" xml:id="chapter-23-l-14861">Nu hêrre, nû gebietet mir.</l>
				<l n="14862" xml:id="chapter-23-l-14862">ich wil gân, sô gât ouch ir!</l>
				<l n="14863" xml:id="chapter-23-l-14863">iuwer swaere und iuwer arbeit,</l>
				<l n="14864" xml:id="chapter-23-l-14864">daz wizze got, die sint mir leit.</l>
				<l n="14865" xml:id="chapter-23-l-14865">ich haete schulde hin z' iu vil,</l>
				<l n="14866" xml:id="chapter-23-l-14866">der ich doch nû niht haben wil,</l>
				<l n="14867" xml:id="chapter-23-l-14867">daz ich iu solte sîn gehaz.</l>
				<l n="14868" xml:id="chapter-23-l-14868">mich erbarmet aber daz,</l>
				<l n="14869" xml:id="chapter-23-l-14869">daz ir durch mich ze dirre zît</l>
				<l n="14870" xml:id="chapter-23-l-14870">âne schulde sus beswaeret sît.</l>
				<l n="14871" xml:id="chapter-23-l-14871">durch daz wil ich ez übersehen,</l>
				<l n="14872" xml:id="chapter-23-l-14872">und swenne der tac sol geschehen,</l>
				<l n="14873" xml:id="chapter-23-l-14873">daz ir von hinnen müezet varn,</l>
				<l n="14874" xml:id="chapter-23-l-14874">hêrre, sô müeze iuch got bewarn.</l>
				<l n="14875" xml:id="chapter-23-l-14875">der himelischen künigîn</l>
				<l n="14876" xml:id="chapter-23-l-14876">der müezet ir bevolhen sîn!</l>
				<l n="14877" xml:id="chapter-23-l-14877">iuwer bete und iuwer boteschaft</l>
				<l n="14878" xml:id="chapter-23-l-14878">und wiste ich, ob diu keine craft</l>
				<l n="14879" xml:id="chapter-23-l-14879">von mîme râte haete,</l>
				<l n="14880" xml:id="chapter-23-l-14880">ich riete unde taete,</l>
				<l n="14881" xml:id="chapter-23-l-14881">swes sô ich mich versaehe,</l>
				<l n="14882" xml:id="chapter-23-l-14882">dar an iu wol geschaehe.</l>
				<l n="14883" xml:id="chapter-23-l-14883">nu vürhte ich aber sêre,</l>
				<l n="14884" xml:id="chapter-23-l-14884">daz er mir 'z verkêre.</l>
				<l n="14885" xml:id="chapter-23-l-14885">swie sô ez aber dar umbe ergê,</l>
				<l n="14886" xml:id="chapter-23-l-14886">swie harte ez mir ze vâre stê,</l>
				<l n="14887" xml:id="chapter-23-l-14887">ich wil iuch doch geniezen lân,</l>
				<l n="14888" xml:id="chapter-23-l-14888">daz ir niht valsches habet getân</l>
				<l n="14889" xml:id="chapter-23-l-14889">wider mînen hêrren unde mich.</l>
				<l n="14890" xml:id="chapter-23-l-14890">swie mir gelinge, sô wirb ich</l>
				<l n="14891" xml:id="chapter-23-l-14891">iuwer bete, sô ich beste kan.'</l>
				<l n="14892" xml:id="chapter-23-l-14892">'genâde vrouwe' sprach Tristan</l>
				<l n="14893" xml:id="chapter-23-l-14893">'und swaz rede ir vindet dâ,</l>
				<l n="14894" xml:id="chapter-23-l-14894">daz enbietet mir iesâ.</l>
				<l n="14895" xml:id="chapter-23-l-14895">wirde aber ich ihtes gewar</l>
				<l n="14896" xml:id="chapter-23-l-14896">und lîhte alsô von hinnen var,</l>
				<l n="14897" xml:id="chapter-23-l-14897">daz ich iuch nie mêre sehe,</l>
				<l n="14898" xml:id="chapter-23-l-14898">swaz sô mir danne geschehe,</l>
				<l n="14899" xml:id="chapter-23-l-14899">vil tugenthaftiu künigîn,</l>
				<l n="14900" xml:id="chapter-23-l-14900">sô müezet ir gesegenet sîn</l>
				<l n="14901" xml:id="chapter-23-l-14901">von allem himelischem her!</l>
				<l n="14902" xml:id="chapter-23-l-14902">wan got weiz wol, erde unde mer</l>
				<l n="14903" xml:id="chapter-23-l-14903">diun getruogen nie sô reine wîp.</l>
				<l n="14904" xml:id="chapter-23-l-14904">vrouwe, iuwer sêle und iuwer lîp,</l>
				<l n="14905" xml:id="chapter-23-l-14905">iuwer êre und iuwer leben</l>
				<l n="14906" xml:id="chapter-23-l-14906">diu sîn iemer gote ergeben!'</l>
				<l n="14907" xml:id="chapter-23-l-14907">Sus schieden sî sich under in.</l>
				<l n="14908" xml:id="chapter-23-l-14908">diu küniginne diu gie hin</l>
				<l n="14909" xml:id="chapter-23-l-14909">siuftende unde trûrende,</l>
				<l n="14910" xml:id="chapter-23-l-14910">ameirend unde amûrende,</l>
				<l n="14911" xml:id="chapter-23-l-14911">mit tougenlîchem smerzen</l>
				<l n="14912" xml:id="chapter-23-l-14912">ir lîbes unde ir herzen.</l>
				<l n="14913" xml:id="chapter-23-l-14913">der trûraere Tristan</l>
				<l n="14914" xml:id="chapter-23-l-14914">der gienc ouch trûrende dan</l>
				<l n="14915" xml:id="chapter-23-l-14915">und weinende starke.</l>
				<l n="14916" xml:id="chapter-23-l-14916">der trûrige Marke,</l>
				<l n="14917" xml:id="chapter-23-l-14917">der ûf dem boume dâ saz,</l>
				<l n="14918" xml:id="chapter-23-l-14918">der betrûret aber daz</l>
				<l n="14919" xml:id="chapter-23-l-14919">und gieng im rehte an sînen lîp,</l>
				<l n="14920" xml:id="chapter-23-l-14920">daz er den neven und daz wîp</l>
				<l n="14921" xml:id="chapter-23-l-14921">ze arge haete bedâht.</l>
				<l n="14922" xml:id="chapter-23-l-14922">und die in dar an haeten brâht,</l>
				<l n="14923" xml:id="chapter-23-l-14923">die vervluochte er tûsent stunde</l>
				<l n="14924" xml:id="chapter-23-l-14924">mit herzen und mit munde.</l>
				<l n="14925" xml:id="chapter-23-l-14925">er verweiz ie genôte</l>
				<l n="14926" xml:id="chapter-23-l-14926">dem getwerge Melôte,</l>
				<l n="14927" xml:id="chapter-23-l-14927">daz ez in haete betrogen</l>
				<l n="14928" xml:id="chapter-23-l-14928">und ime sîn reine wîp belogen.</l>
				<l n="14929" xml:id="chapter-23-l-14929">si stigen von dem boume nider</l>
				<l n="14930" xml:id="chapter-23-l-14930">und riten an daz gejegede wider</l>
				<l n="14931" xml:id="chapter-23-l-14931">mit jâmer und mit leide.</l>
				<l n="14932" xml:id="chapter-23-l-14932">Marke und Melôt beide</l>
				<l n="14933" xml:id="chapter-23-l-14933">si haeten zweier hande leit.</l>
				<l n="14934" xml:id="chapter-23-l-14934">Melôt durch die trügeheit,</l>
				<l n="14935" xml:id="chapter-23-l-14935">die er begangen solte hân.</l>
				<l n="14936" xml:id="chapter-23-l-14936">Marke durch den arcwân,</l>
				<l n="14937" xml:id="chapter-23-l-14937">daz er den neven und daz wîp</l>
				<l n="14938" xml:id="chapter-23-l-14938">und allermeist sîn selbes lîp</l>
				<l n="14939" xml:id="chapter-23-l-14939">sô haete beswaeret</l>
				<l n="14940" xml:id="chapter-23-l-14940">und z' übele vermaeret</l>
				<l n="14941" xml:id="chapter-23-l-14941">über hof und über lant.</l>
				<l n="14942" xml:id="chapter-23-l-14942">Des morgenes al zehant</l>
				<l n="14943" xml:id="chapter-23-l-14943">hiez er den jegeren allen sagen,</l>
				<l n="14944" xml:id="chapter-23-l-14944">daz sî beliben und vüeren jagen.</l>
				<l n="14945" xml:id="chapter-23-l-14945">er selbe kêrte wider în.</l>
				<l n="14946" xml:id="chapter-23-l-14946">'saget an' sprach er 'vrou künigîn,</l>
				<l n="14947" xml:id="chapter-23-l-14947">wie habet ir vertriben sît</l>
				<l n="14948" xml:id="chapter-23-l-14948">iuwer stunde und iuwer zît?'</l>
				<l n="14949" xml:id="chapter-23-l-14949">'hêrre, mîn unmüezekeit</l>
				<l n="14950" xml:id="chapter-23-l-14950">daz was undurftenez leit.</l>
				<l n="14951" xml:id="chapter-23-l-14951">sô was aber mîn vîre</l>
				<l n="14952" xml:id="chapter-23-l-14952">diu harphe und diu lîre.'</l>
				<l n="14953" xml:id="chapter-23-l-14953">'undurften leit?' sprach Marke dô</l>
				<l n="14954" xml:id="chapter-23-l-14954">'waz was daz und wie was dem sô?'</l>
				<l n="14955" xml:id="chapter-23-l-14955">Îsôt ersmierete unde sprach:</l>
				<l n="14956" xml:id="chapter-23-l-14956">'swie ez geschaehe, ez geschach</l>
				<l n="14957" xml:id="chapter-23-l-14957">und geschiht ouch hiute und alle tage.</l>
				<l n="14958" xml:id="chapter-23-l-14958">triure und üppeclîchiu clage</l>
				<l n="14959" xml:id="chapter-23-l-14959">deist mîn und aller vrouwen site.</l>
				<l n="14960" xml:id="chapter-23-l-14960">hie reine wir diu herze mite</l>
				<l n="14961" xml:id="chapter-23-l-14961">und liutern diu ougen.</l>
				<l n="14962" xml:id="chapter-23-l-14962">wir nemen uns dicke tougen</l>
				<l n="14963" xml:id="chapter-23-l-14963">ein michel leit von nihte</l>
				<l n="14964" xml:id="chapter-23-l-14964">und lâzen 'z ouch inrihte.'</l>
				<l n="14965" xml:id="chapter-23-l-14965">alsus treip sî 'z mit schimpfe hin.</l>
				<l n="14966" xml:id="chapter-23-l-14966">doch nam ez Marke in sînen sin</l>
				<l n="14967" xml:id="chapter-23-l-14967">und marcte ez al gemeine,</l>
				<l n="14968" xml:id="chapter-23-l-14968">ir wort und ouch ir meine.</l>
				<l n="14969" xml:id="chapter-23-l-14969">'Nu vrouwe' sprach er 'saget mir:</l>
				<l n="14970" xml:id="chapter-23-l-14970">weiz ieman hinne oder wizzet ir,</l>
				<l n="14971" xml:id="chapter-23-l-14971">wie Tristandes dinc stê?</l>
				<l n="14972" xml:id="chapter-23-l-14972">man seite mir, im waere wê,</l>
				<l n="14973" xml:id="chapter-23-l-14973">do ich aller nâhest hinnen reit.'</l>
				<l n="14974" xml:id="chapter-23-l-14974">'hêrre, iu wart ouch wâr geseit '</l>
				<l n="14975" xml:id="chapter-23-l-14975">sprach aber diu küniginne.</l>
				<l n="14976" xml:id="chapter-23-l-14976">daz meinde sî zer minne.</l>
				<l n="14977" xml:id="chapter-23-l-14977">si wiste wol sîn swaere,</l>
				<l n="14978" xml:id="chapter-23-l-14978">daz diu von minnen waere.</l>
				<l n="14979" xml:id="chapter-23-l-14979">der künec sprach aber dô vürbaz:</l>
				<l n="14980" xml:id="chapter-23-l-14980">'waz wizzet ir, wer seite iu daz?'</l>
				<l n="14981" xml:id="chapter-23-l-14981">'ine weiz, wan alse ich waene</l>
				<l n="14982" xml:id="chapter-23-l-14982">unde als mir Brangaene</l>
				<l n="14983" xml:id="chapter-23-l-14983">von sîner siecheite</l>
				<l n="14984" xml:id="chapter-23-l-14984">in kurzen zîten seite.</l>
				<l n="14985" xml:id="chapter-23-l-14985">diu sach in gester an dem tage</l>
				<l n="14986" xml:id="chapter-23-l-14986">und enbôt mir, daz ich sîne clage</l>
				<l n="14987" xml:id="chapter-23-l-14987">und sîn wort hin z' iu taete</l>
				<l n="14988" xml:id="chapter-23-l-14988">und iuch durch got baete,</l>
				<l n="14989" xml:id="chapter-23-l-14989">daz ir im niht sô sêre</l>
				<l n="14990" xml:id="chapter-23-l-14990">gedaehtet an sîn êre</l>
				<l n="14991" xml:id="chapter-23-l-14991">und haetet iuwer mâze</l>
				<l n="14992" xml:id="chapter-23-l-14992">an übelem gelâze</l>
				<l n="14993" xml:id="chapter-23-l-14993">dise ahte tage doch wider in,</l>
				<l n="14994" xml:id="chapter-23-l-14994">biz daz verrihtet er sich hin,</l>
				<l n="14995" xml:id="chapter-23-l-14995">und lâzet in mit êren</l>
				<l n="14996" xml:id="chapter-23-l-14996">von iuwerm hove kêren</l>
				<l n="14997" xml:id="chapter-23-l-14997">und von dem lande scheiden.</l>
				<l n="14998" xml:id="chapter-23-l-14998">des gert er her z' uns beiden.'</l>
				<l n="14999" xml:id="chapter-23-l-14999">und seite im alle sîne bete,</l>
				<l n="15000" xml:id="chapter-23-l-15000">als er si bî dem brunnen tete</l>
				<l n="15001" xml:id="chapter-23-l-15001">und alse er selbe wol vernam,</l>
				<l n="15002" xml:id="chapter-23-l-15002">wie ez umbe ir beider rede kam.</l>
				<l n="15003" xml:id="chapter-23-l-15003">Der künec sprach aber: 'vrou künigîn,</l>
				<l n="15004" xml:id="chapter-23-l-15004">unsaelic müeze er iemer sîn,</l>
				<l n="15005" xml:id="chapter-23-l-15005">der mich dar an ie brâhte!</l>
				<l n="15006" xml:id="chapter-23-l-15006">daz ich in ie verdâhte,</l>
				<l n="15007" xml:id="chapter-23-l-15007">daz ist mir inneclîche leit.</l>
				<l n="15008" xml:id="chapter-23-l-15008">wan ich hân sîne unschuldekeit</l>
				<l n="15009" xml:id="chapter-23-l-15009">in kurzen zîten wol vernomen.</l>
				<l n="15010" xml:id="chapter-23-l-15010">ich bin es alles z' ende komen.</l>
				<l n="15011" xml:id="chapter-23-l-15011">und saeligiu künigîn,</l>
				<l n="15012" xml:id="chapter-23-l-15012">als liep als ich iu süle sîn,</l>
				<l n="15013" xml:id="chapter-23-l-15013">so sî der zorn an iuch verlân.</l>
				<l n="15014" xml:id="chapter-23-l-15014">swaz ir getuot, daz sî getân.</l>
				<l n="15015" xml:id="chapter-23-l-15015">nemet uns beide mich und in</l>
				<l n="15016" xml:id="chapter-23-l-15016">und leget ez under uns beiden hin.'</l>
				<l n="15017" xml:id="chapter-23-l-15017">'hêrre, ine wil' sprach diu künigîn</l>
				<l n="15018" xml:id="chapter-23-l-15018">'hie mite niht harte unmüezec sîn,</l>
				<l n="15019" xml:id="chapter-23-l-15019">wan leite ich ez hiute nider,</l>
				<l n="15020" xml:id="chapter-23-l-15020">ir griffet aber morgen wider</l>
				<l n="15021" xml:id="chapter-23-l-15021">an iuwern arcwân als ê.'</l>
				<l n="15022" xml:id="chapter-23-l-15022">'nein zwâre vrouwe, niemermê.</l>
				<l n="15023" xml:id="chapter-23-l-15023">ine wil im niemer mêre</l>
				<l n="15024" xml:id="chapter-23-l-15024">gedenken an sîn êre</l>
				<l n="15025" xml:id="chapter-23-l-15025">und iuch, vrou küniginne,</l>
				<l n="15026" xml:id="chapter-23-l-15026">umb ûzerlîche minne</l>
				<l n="15027" xml:id="chapter-23-l-15027">iemer lâzen âne wân.'</l>
				<l n="15028" xml:id="chapter-23-l-15028">diz gelübede wart dâ getân.</l>
				<l n="15029" xml:id="chapter-23-l-15029">hie mite wart Tristan besant</l>
				<l n="15030" xml:id="chapter-23-l-15030">unde der arcwân zehant</l>
				<l n="15031" xml:id="chapter-23-l-15031">gâr hin geleit ze guote</l>
				<l n="15032" xml:id="chapter-23-l-15032">mit lûterlîchem muote.</l>
				<l n="15033" xml:id="chapter-23-l-15033">Îsôt wart aber Tristande</l>
				<l n="15034" xml:id="chapter-23-l-15034">von hande ze hande</l>
				<l n="15035" xml:id="chapter-23-l-15035">bevolhen wider in sîne pflege.</l>
				<l n="15036" xml:id="chapter-23-l-15036">der pflag ir aber alle wege</l>
				<l n="15037" xml:id="chapter-23-l-15037">mit huote und mit râte.</l>
				<l n="15038" xml:id="chapter-23-l-15038">si und diu kemenâte</l>
				<l n="15039" xml:id="chapter-23-l-15039">dien wâren niwan als er gebôt.</l>
				<l n="15040" xml:id="chapter-23-l-15040">Tristan und sîn vrouwe Îsôt</l>
				<l n="15041" xml:id="chapter-23-l-15041">diu lebeten aber liebe unde wol.</l>
				<l n="15042" xml:id="chapter-23-l-15042">ir beider wunne diu was vol.</l>
				<l n="15043" xml:id="chapter-23-l-15043">sus was in aber ein wunschleben</l>
				<l n="15044" xml:id="chapter-23-l-15044">nâch ir ungemüete geben,</l>
				<l n="15045" xml:id="chapter-23-l-15045">swie kurz ez wernde waere,</l>
				<l n="15046" xml:id="chapter-23-l-15046">âne iteniuwe swaere.</l>
			</div>
			<div n="24" xml:id="chapter-24" type="chapter" data-level="1">
				<head xml:lang="deu-Latn">Das Gottesurteil</head>
				<l n="15047" xml:id="chapter-24-l-15047">Ich spriche daz wol überlût,</l>
				<l n="15048" xml:id="chapter-24-l-15048">daz keiner slahte nezzelcrût</l>
				<l n="15049" xml:id="chapter-24-l-15049">nie wart sô bitter noch sô sûr</l>
				<l n="15050" xml:id="chapter-24-l-15050">alse der sûre nâchgebûr,</l>
				<l n="15051" xml:id="chapter-24-l-15051">noch nie kein angest alsô grôz</l>
				<l n="15052" xml:id="chapter-24-l-15052">alse der valsche hûsgenôz.</l>
				<l n="15053" xml:id="chapter-24-l-15053">ich meine daz zer valscheit:</l>
				<l n="15054" xml:id="chapter-24-l-15054">der vriunde vriundes bilde treit</l>
				<l n="15055" xml:id="chapter-24-l-15055">und in dem herzen vînt ist,</l>
				<l n="15056" xml:id="chapter-24-l-15056">daz ist ein vreislîch mitewist.</l>
				<l n="15057" xml:id="chapter-24-l-15057">wan der treit alle stunde</l>
				<l n="15058" xml:id="chapter-24-l-15058">daz honec in dem munde,</l>
				<l n="15059" xml:id="chapter-24-l-15059">daz eiter, dâ der angel lît.</l>
				<l n="15060" xml:id="chapter-24-l-15060">dâ blaet der eiterîne nît</l>
				<l n="15061" xml:id="chapter-24-l-15061">dem vriunde misselinge</l>
				<l n="15062" xml:id="chapter-24-l-15062">an iegelîchem dinge,</l>
				<l n="15063" xml:id="chapter-24-l-15063">daz er gehoeret unde gesiht,</l>
				<l n="15064" xml:id="chapter-24-l-15064">und enhüetet nieman vor im niht.</l>
				<l n="15065" xml:id="chapter-24-l-15065">swer aber offenbâre</l>
				<l n="15066" xml:id="chapter-24-l-15066">dem vînde sîne vâre</l>
				<l n="15067" xml:id="chapter-24-l-15067">ze schaden breitet unde leit,</l>
				<l n="15068" xml:id="chapter-24-l-15068">daz enzel ich niht ze valscheit.</l>
				<l n="15069" xml:id="chapter-24-l-15069">die wîle er vînt wesen wil,</l>
				<l n="15070" xml:id="chapter-24-l-15070">die wîle enschadet er niht ze vil.</l>
				<l n="15071" xml:id="chapter-24-l-15071">swenne er sich heinlîche dar,</l>
				<l n="15072" xml:id="chapter-24-l-15072">sô neme der man sîn selbes war.</l>
				<l n="15073" xml:id="chapter-24-l-15073">Als tete Melôt und Marjodô.</l>
				<l n="15074" xml:id="chapter-24-l-15074">si wâren aber Tristande dô</l>
				<l n="15075" xml:id="chapter-24-l-15075">dicke und ze manegen zîten</l>
				<l n="15076" xml:id="chapter-24-l-15076">valschlîchen an der sîten.</l>
				<l n="15077" xml:id="chapter-24-l-15077">si truogen in gelîche</l>
				<l n="15078" xml:id="chapter-24-l-15078">mit valsche und mit âswîche</l>
				<l n="15079" xml:id="chapter-24-l-15079">ir dienest und ir heinlîch an.</l>
				<l n="15080" xml:id="chapter-24-l-15080">hie vor haete aber Tristan</l>
				<l n="15081" xml:id="chapter-24-l-15081">sîne warnunge ie genôte</l>
				<l n="15082" xml:id="chapter-24-l-15082">und warnete ouch Îsôte.</l>
				<l n="15083" xml:id="chapter-24-l-15083">'seht' sprach er 'herzekünigîn,</l>
				<l n="15084" xml:id="chapter-24-l-15084">nu hüetet iuwer unde mîn</l>
				<l n="15085" xml:id="chapter-24-l-15085">an rede und an gebâre!</l>
				<l n="15086" xml:id="chapter-24-l-15086">wir sîn mit grôzer vâre</l>
				<l n="15087" xml:id="chapter-24-l-15087">besetzet unde bevangen.</l>
				<l n="15088" xml:id="chapter-24-l-15088">uns gânt zwêne eiterslangen</l>
				<l n="15089" xml:id="chapter-24-l-15089">in tûben bilde, in süezem site</l>
				<l n="15090" xml:id="chapter-24-l-15090">smeichende alle stunde mite.</l>
				<l n="15091" xml:id="chapter-24-l-15091">vor den habet iuwer sinne,</l>
				<l n="15092" xml:id="chapter-24-l-15092">saeligiu küniginne!</l>
				<l n="15093" xml:id="chapter-24-l-15093">wan swâ die hûsgenôze sint</l>
				<l n="15094" xml:id="chapter-24-l-15094">g' antlützet alse der tûben kint</l>
				<l n="15095" xml:id="chapter-24-l-15095">und alse des slangen kint gezagel,</l>
				<l n="15096" xml:id="chapter-24-l-15096">dâ sol man criuzen vür den hagel</l>
				<l n="15097" xml:id="chapter-24-l-15097">und segenen vür den gaehen tôt.</l>
				<l n="15098" xml:id="chapter-24-l-15098">saeligiu vrouwe, schoene Îsôt,</l>
				<l n="15099" xml:id="chapter-24-l-15099">nu hüetet iuch genôte</l>
				<l n="15100" xml:id="chapter-24-l-15100">vor dem slangen Melôte</l>
				<l n="15101" xml:id="chapter-24-l-15101">und vor dem hunde Marjodô!'</l>
				<l n="15102" xml:id="chapter-24-l-15102">si beide wâren ouch alsô:</l>
				<l n="15103" xml:id="chapter-24-l-15103">jener slange, dirre hunt.</l>
				<l n="15104" xml:id="chapter-24-l-15104">wan si leiten z' aller stunt</l>
				<l n="15105" xml:id="chapter-24-l-15105">den gelieben zwein ir vâre,</l>
				<l n="15106" xml:id="chapter-24-l-15106">an allem ir gebâre,</l>
				<l n="15107" xml:id="chapter-24-l-15107">an iegelîchem gange</l>
				<l n="15108" xml:id="chapter-24-l-15108">als hunt unde slange.</l>
				<l n="15109" xml:id="chapter-24-l-15109">si triben vruo unde spâte</l>
				<l n="15110" xml:id="chapter-24-l-15110">mit rüege und mit râte</l>
				<l n="15111" xml:id="chapter-24-l-15111">ir archeit wider Marken an,</l>
				<l n="15112" xml:id="chapter-24-l-15112">biz daz er aber wider began</l>
				<l n="15113" xml:id="chapter-24-l-15113">an sîner liebe wenken,</l>
				<l n="15114" xml:id="chapter-24-l-15114">die gelieben aber bedenken</l>
				<l n="15115" xml:id="chapter-24-l-15115">und aber ir tougenheite</l>
				<l n="15116" xml:id="chapter-24-l-15116">lâge unde ursuoche leite.</l>
				<l n="15117" xml:id="chapter-24-l-15117">In einem tage er z' âder liez,</l>
				<l n="15118" xml:id="chapter-24-l-15118">als in sîn valscher rât gehiez,</l>
				<l n="15119" xml:id="chapter-24-l-15119">und mit im Îsôt und Tristan.</l>
				<l n="15120" xml:id="chapter-24-l-15120">diene wânden niht, daz in hier an</l>
				<l n="15121" xml:id="chapter-24-l-15121">dekeiner slahte swaere</l>
				<l n="15122" xml:id="chapter-24-l-15122">vür gebreitet waere,</l>
				<l n="15123" xml:id="chapter-24-l-15123">und nâmen keiner vâre war.</l>
				<l n="15124" xml:id="chapter-24-l-15124">sus lac diu heinlîche schar</l>
				<l n="15125" xml:id="chapter-24-l-15125">nâch gemelîcher sache</l>
				<l n="15126" xml:id="chapter-24-l-15126">den tac in ir gemache</l>
				<l n="15127" xml:id="chapter-24-l-15127">âne schal und âne braht.</l>
				<l n="15128" xml:id="chapter-24-l-15128">des anderen tages ze naht,</l>
				<l n="15129" xml:id="chapter-24-l-15129">dô daz gesinde sich zerlie</l>
				<l n="15130" xml:id="chapter-24-l-15130">und Marke slâfen gegie,</l>
				<l n="15131" xml:id="chapter-24-l-15131">done lac ze kemenâten,</l>
				<l n="15132" xml:id="chapter-24-l-15132">als ez vor was gerâten,</l>
				<l n="15133" xml:id="chapter-24-l-15133">nieman wan Marke unde Îsôt</l>
				<l n="15134" xml:id="chapter-24-l-15134">und Tristan unde Melôt,</l>
				<l n="15135" xml:id="chapter-24-l-15135">Brangaene und ein juncvrouwelîn.</l>
				<l n="15136" xml:id="chapter-24-l-15136">ouch wâren diu lieht unde ir schîn</l>
				<l n="15137" xml:id="chapter-24-l-15137">durch den glast bevangen</l>
				<l n="15138" xml:id="chapter-24-l-15138">under den umbehangen.</l>
				<l n="15139" xml:id="chapter-24-l-15139">nu man zer mettînstunde</l>
				<l n="15140" xml:id="chapter-24-l-15140">liuten begunde,</l>
				<l n="15141" xml:id="chapter-24-l-15141">Marke, der verdâhte man,</l>
				<l n="15142" xml:id="chapter-24-l-15142">der leite sich al swîgende an</l>
				<l n="15143" xml:id="chapter-24-l-15143">und hiez Melôten ûf stân</l>
				<l n="15144" xml:id="chapter-24-l-15144">und mit im hin zer mettîn gân.</l>
				<l n="15145" xml:id="chapter-24-l-15145">nu Marke von dem bette kam,</l>
				<l n="15146" xml:id="chapter-24-l-15146">Melôt sîn mel ze handen nam.</l>
				<l n="15147" xml:id="chapter-24-l-15147">den estrîch er besaete,</l>
				<l n="15148" xml:id="chapter-24-l-15148">ob ieman bî getraete</l>
				<l n="15149" xml:id="chapter-24-l-15149">dem bette dar oder dan,</l>
				<l n="15150" xml:id="chapter-24-l-15150">daz man in spurte ab oder an.</l>
				<l n="15151" xml:id="chapter-24-l-15151">hie mite giengen si zwêne hin.</l>
				<l n="15152" xml:id="chapter-24-l-15152">ir andâht diu was under in</l>
				<l n="15153" xml:id="chapter-24-l-15153">vil cleine an kein gebet gewant.</l>
				<l n="15154" xml:id="chapter-24-l-15154">nu wart ouch Brangaene al zehant</l>
				<l n="15155" xml:id="chapter-24-l-15155">der lâge bî dem mel gewar.</l>
				<l n="15156" xml:id="chapter-24-l-15156">si sleich ze Tristande dar,</l>
				<l n="15157" xml:id="chapter-24-l-15157">si warnete in und kêrte wider</l>
				<l n="15158" xml:id="chapter-24-l-15158">und leite sich dô wider nider.</l>
				<l n="15159" xml:id="chapter-24-l-15159">diu lâge was Tristande</l>
				<l n="15160" xml:id="chapter-24-l-15160">vil inneclîchen ande.</l>
				<l n="15161" xml:id="chapter-24-l-15161">sîn herze in sînem lîbe</l>
				<l n="15162" xml:id="chapter-24-l-15162">daz wart nâch dem wîbe</l>
				<l n="15163" xml:id="chapter-24-l-15163">volmüetic unde in trahte,</l>
				<l n="15164" xml:id="chapter-24-l-15164">wie er dar komen mahte.</l>
				<l n="15165" xml:id="chapter-24-l-15165">er tete diu gelîche wol,</l>
				<l n="15166" xml:id="chapter-24-l-15166">daz minne âne ougen wesen sol</l>
				<l n="15167" xml:id="chapter-24-l-15167">und liebe keine vorhte hât,</l>
				<l n="15168" xml:id="chapter-24-l-15168">dâ sî von erneste gât.</l>
				<l n="15169" xml:id="chapter-24-l-15169">'ôwê!' gedâhte er wider sich</l>
				<l n="15170" xml:id="chapter-24-l-15170">'got hêrre, wie gewirbe ich</l>
				<l n="15171" xml:id="chapter-24-l-15171">mit dirre veigen lâge?</l>
				<l n="15172" xml:id="chapter-24-l-15172">nu stât mir disiu wâge</l>
				<l n="15173" xml:id="chapter-24-l-15173">ze einem hôhen wette.'</l>
				<l n="15174" xml:id="chapter-24-l-15174">er stuont ûf von dem bette</l>
				<l n="15175" xml:id="chapter-24-l-15175">und nam allenthalben war,</l>
				<l n="15176" xml:id="chapter-24-l-15176">mit welhem liste er kaeme dar.</l>
				<l n="15177" xml:id="chapter-24-l-15177">nu was sô vil ouch liehtes dâ,</l>
				<l n="15178" xml:id="chapter-24-l-15178">daz er daz mel gesach iesâ.</l>
				<l n="15179" xml:id="chapter-24-l-15179">nu dûhte in diu gelegenheit</l>
				<l n="15180" xml:id="chapter-24-l-15180">ze einem sprunge ze breit.</l>
				<l n="15181" xml:id="chapter-24-l-15181">nu getorste er ouch dar niht gân.</l>
				<l n="15182" xml:id="chapter-24-l-15182">iedoch muose er 'z an daz lân,</l>
				<l n="15183" xml:id="chapter-24-l-15183">daz dâ was waeger under den zwein.</l>
				<l n="15184" xml:id="chapter-24-l-15184">er sazte sîne vüeze in ein</l>
				<l n="15185" xml:id="chapter-24-l-15185">und trat vil vaste ze stete.</l>
				<l n="15186" xml:id="chapter-24-l-15186">Tristan der minnen blinde tete</l>
				<l n="15187" xml:id="chapter-24-l-15187">den poinder und die ritterschaft</l>
				<l n="15188" xml:id="chapter-24-l-15188">ze harte über sîne craft.</l>
				<l n="15189" xml:id="chapter-24-l-15189">er spranc hin an daz bette</l>
				<l n="15190" xml:id="chapter-24-l-15190">und verlôs ouch an dem wette,</l>
				<l n="15191" xml:id="chapter-24-l-15191">wan ime sîn âder ûf brach,</l>
				<l n="15192" xml:id="chapter-24-l-15192">daz ime sît michel ungemach</l>
				<l n="15193" xml:id="chapter-24-l-15193">unde leit begunde machen.</l>
				<l n="15194" xml:id="chapter-24-l-15194">bette unde bettelachen</l>
				<l n="15195" xml:id="chapter-24-l-15195">diu missevarte daz bluot,</l>
				<l n="15196" xml:id="chapter-24-l-15196">alse bluot von rehte tuot.</l>
				<l n="15197" xml:id="chapter-24-l-15197">ez verwete wâ unde wâ.</l>
				<l n="15198" xml:id="chapter-24-l-15198">vil harte unlange lag er dâ,</l>
				<l n="15199" xml:id="chapter-24-l-15199">biz purper unde plîât,</l>
				<l n="15200" xml:id="chapter-24-l-15200">bette unde bettewât</l>
				<l n="15201" xml:id="chapter-24-l-15201">mitalle wurden missevar</l>
				<l n="15202" xml:id="chapter-24-l-15202">aber sprang er wider alse dar</l>
				<l n="15203" xml:id="chapter-24-l-15203">an sîn bette unde lac</l>
				<l n="15204" xml:id="chapter-24-l-15204">in trahte unz an den liehten tac.</l>
				<l n="15205" xml:id="chapter-24-l-15205">Nu Marke der kam schiere wider</l>
				<l n="15206" xml:id="chapter-24-l-15206">und wartet an den estrîch nider.</l>
				<l n="15207" xml:id="chapter-24-l-15207">dâ nam er sîner lâge war</l>
				<l n="15208" xml:id="chapter-24-l-15208">und wart dâ nihtes gewar.</l>
				<l n="15209" xml:id="chapter-24-l-15209">und aber dô er hin kam</l>
				<l n="15210" xml:id="chapter-24-l-15210">und an dem bette war genam,</l>
				<l n="15211" xml:id="chapter-24-l-15211">dô sach er bluot unde bluot.</l>
				<l n="15212" xml:id="chapter-24-l-15212">daz beswaeret ime den muot.</l>
				<l n="15213" xml:id="chapter-24-l-15213">'wie nû' sprach er 'vrou künigîn,</l>
				<l n="15214" xml:id="chapter-24-l-15214">waz sol dirre maere sîn?</l>
				<l n="15215" xml:id="chapter-24-l-15215">von wannen kam diz bluot her an?'</l>
				<l n="15216" xml:id="chapter-24-l-15216">'mîn âder brast, dâ gieng ez van.</l>
				<l n="15217" xml:id="chapter-24-l-15217">diu ist kûme iezuo verstanden.'</l>
				<l n="15218" xml:id="chapter-24-l-15218">nu begunde er ouch Tristanden</l>
				<l n="15219" xml:id="chapter-24-l-15219">durch sîne hende lâzen gân,</l>
				<l n="15220" xml:id="chapter-24-l-15220">als ez in schimpfe waere getân.</l>
				<l n="15221" xml:id="chapter-24-l-15221">'wol ûf' sprach er 'hêr Tristan!'</l>
				<l n="15222" xml:id="chapter-24-l-15222">und warf daz deckelachen dan.</l>
				<l n="15223" xml:id="chapter-24-l-15223">er vant dâ bluot alse dort.</l>
				<l n="15224" xml:id="chapter-24-l-15224">nu sweig er unde gesprach nie wort.</l>
				<l n="15225" xml:id="chapter-24-l-15225">er liez in ligen und kêrte hin.</l>
				<l n="15226" xml:id="chapter-24-l-15226">sîne gedanke und sîn sin</l>
				<l n="15227" xml:id="chapter-24-l-15227">die wurden swaere der van.</l>
				<l n="15228" xml:id="chapter-24-l-15228">er dâhte und dâhte als ein der man,</l>
				<l n="15229" xml:id="chapter-24-l-15229">dem ez ze cleinem liebe ertaget.</l>
				<l n="15230" xml:id="chapter-24-l-15230">er haete ouch dâ vil nâch gejaget</l>
				<l n="15231" xml:id="chapter-24-l-15231">unz ûf sîn herzeclîchez leit.</l>
				<l n="15232" xml:id="chapter-24-l-15232">iedoch ir beider tougenheit</l>
				<l n="15233" xml:id="chapter-24-l-15233">unde der wâren geschiht</l>
				<l n="15234" xml:id="chapter-24-l-15234">der enwiste er anders niht,</l>
				<l n="15235" xml:id="chapter-24-l-15235">wan alse er an dem bluote sach.</l>
				<l n="15236" xml:id="chapter-24-l-15236">diu bewaerde diu was aber swach.</l>
				<l n="15237" xml:id="chapter-24-l-15237">sîn zwîvel und sîn arcwân,</l>
				<l n="15238" xml:id="chapter-24-l-15238">die er ê haete gâr verlân,</l>
				<l n="15239" xml:id="chapter-24-l-15239">ze den sô was er aber geweten.</l>
				<l n="15240" xml:id="chapter-24-l-15240">wan er den estrîch umbetreten</l>
				<l n="15241" xml:id="chapter-24-l-15241">vor dem bette vunden haete,</l>
				<l n="15242" xml:id="chapter-24-l-15242">dâ von wânde er untaete</l>
				<l n="15243" xml:id="chapter-24-l-15243">von sînem neven âne sîn.</l>
				<l n="15244" xml:id="chapter-24-l-15244">und wan er aber die künigîn</l>
				<l n="15245" xml:id="chapter-24-l-15245">und sîn bette bluotic vant,</l>
				<l n="15246" xml:id="chapter-24-l-15246">dâ von bestuont in al zehant</l>
				<l n="15247" xml:id="chapter-24-l-15247">sîn ungedanc und sîn unmuot,</l>
				<l n="15248" xml:id="chapter-24-l-15248">alse den zwîvelhaften tuot.</l>
				<l n="15249" xml:id="chapter-24-l-15249">mit disem zwîvel enwiste er war.</l>
				<l n="15250" xml:id="chapter-24-l-15250">er wânde her, er wânde dar,</l>
				<l n="15251" xml:id="chapter-24-l-15251">ern wiste, waz er wolte</l>
				<l n="15252" xml:id="chapter-24-l-15252">oder wes er waenen solte.</l>
				<l n="15253" xml:id="chapter-24-l-15253">er haete zuo den stunden</l>
				<l n="15254" xml:id="chapter-24-l-15254">an sînem bette vunden</l>
				<l n="15255" xml:id="chapter-24-l-15255">diu schuldegen minnen spor</l>
				<l n="15256" xml:id="chapter-24-l-15256">und vant dekeinez dervor.</l>
				<l n="15257" xml:id="chapter-24-l-15257">hie mite was ime diu wârheit</l>
				<l n="15258" xml:id="chapter-24-l-15258">beidiu geheizen und verseit.</l>
				<l n="15259" xml:id="chapter-24-l-15259">mit disen zwein was er betrogen.</l>
				<l n="15260" xml:id="chapter-24-l-15260">disiu zwei, wâr unde gelogen,</l>
				<l n="15261" xml:id="chapter-24-l-15261">diu haete er beide in wâne</l>
				<l n="15262" xml:id="chapter-24-l-15262">und was ouch beider âne.</l>
				<l n="15263" xml:id="chapter-24-l-15263">ern wolte sî niht schuldic hân</l>
				<l n="15264" xml:id="chapter-24-l-15264">und enwolte s' ouch niht schulde erlân.</l>
				<l n="15265" xml:id="chapter-24-l-15265">diz was dem zwîvelaere</l>
				<l n="15266" xml:id="chapter-24-l-15266">ein nâhe gêndiu swaere.</l>
				<l n="15267" xml:id="chapter-24-l-15267">Der verirrete Marke</l>
				<l n="15268" xml:id="chapter-24-l-15268">alrêrste was er starke</l>
				<l n="15269" xml:id="chapter-24-l-15269">bekumbert mit trahte,</l>
				<l n="15270" xml:id="chapter-24-l-15270">mit wie getâner ahte</l>
				<l n="15271" xml:id="chapter-24-l-15271">er sich hier ûz berihtete</l>
				<l n="15272" xml:id="chapter-24-l-15272">und disen wân beslihtete.</l>
				<l n="15273" xml:id="chapter-24-l-15273">wie er der zwîvelbürde</l>
				<l n="15274" xml:id="chapter-24-l-15274">ledec und âne würde.</l>
				<l n="15275" xml:id="chapter-24-l-15275">wie er den hof braehte</l>
				<l n="15276" xml:id="chapter-24-l-15276">von der missedaehte,</l>
				<l n="15277" xml:id="chapter-24-l-15277">die er treip ie genôte</l>
				<l n="15278" xml:id="chapter-24-l-15278">von sînem wîbe Îsôte</l>
				<l n="15279" xml:id="chapter-24-l-15279">und sînem neven Tristande.</l>
				<l n="15280" xml:id="chapter-24-l-15280">sîne vürsten er besande,</l>
				<l n="15281" xml:id="chapter-24-l-15281">dar er sich triuwen versach,</l>
				<l n="15282" xml:id="chapter-24-l-15282">und kündete in sîn ungemach</l>
				<l n="15283" xml:id="chapter-24-l-15283">und seite in, wie diz maere</l>
				<l n="15284" xml:id="chapter-24-l-15284">da ze hove ersprungen waere</l>
				<l n="15285" xml:id="chapter-24-l-15285">und vorhte harte sêre</l>
				<l n="15286" xml:id="chapter-24-l-15286">sîner ê und sîner êre.</l>
				<l n="15287" xml:id="chapter-24-l-15287">und jach, des in endûhte niht,</l>
				<l n="15288" xml:id="chapter-24-l-15288">sît daz ir beider inziht</l>
				<l n="15289" xml:id="chapter-24-l-15289">sô waere g' offenbaeret</l>
				<l n="15290" xml:id="chapter-24-l-15290">und in daz lant vermaeret,</l>
				<l n="15291" xml:id="chapter-24-l-15291">daz er binamen der künigîn</l>
				<l n="15292" xml:id="chapter-24-l-15292">holt oder heinlîch wolte sîn,</l>
				<l n="15293" xml:id="chapter-24-l-15293">sine behabete offenlîchen ê</l>
				<l n="15294" xml:id="chapter-24-l-15294">wider in ir unschuld unde ir ê.</l>
				<l n="15295" xml:id="chapter-24-l-15295">hier über suohte er ir aller rât,</l>
				<l n="15296" xml:id="chapter-24-l-15296">den zwîvel umbe ir missetât,</l>
				<l n="15297" xml:id="chapter-24-l-15297">wie er den sô hin getaete,</l>
				<l n="15298" xml:id="chapter-24-l-15298">als er es êre haete,</l>
				<l n="15299" xml:id="chapter-24-l-15299">eintweder abe oder an.</l>
				<l n="15300" xml:id="chapter-24-l-15300">Sîne vriunde und sîne man</l>
				<l n="15301" xml:id="chapter-24-l-15301">die gerieten ime zehant;</l>
				<l n="15302" xml:id="chapter-24-l-15302">daz er ze Lunders z' Engelant</l>
				<l n="15303" xml:id="chapter-24-l-15303">ein concîlje leite</l>
				<l n="15304" xml:id="chapter-24-l-15304">und dâ der pfafheite,</l>
				<l n="15305" xml:id="chapter-24-l-15305">den witzegen antisten,</l>
				<l n="15306" xml:id="chapter-24-l-15306">die gotes reht wol wisten,</l>
				<l n="15307" xml:id="chapter-24-l-15307">sînen werren taete kunt.</l>
				<l n="15308" xml:id="chapter-24-l-15308">daz concîlje daz wart sâ zestunt</l>
				<l n="15309" xml:id="chapter-24-l-15309">ze Lunders besprochen</l>
				<l n="15310" xml:id="chapter-24-l-15310">nâch der pfingestwochen</l>
				<l n="15311" xml:id="chapter-24-l-15311">ze ûzgêndem meien.</l>
				<l n="15312" xml:id="chapter-24-l-15312">pfaffen unde leien</l>
				<l n="15313" xml:id="chapter-24-l-15313">der kam zem tage ein michel craft</l>
				<l n="15314" xml:id="chapter-24-l-15314">durch des küneges boteschaft,</l>
				<l n="15315" xml:id="chapter-24-l-15315">als er gebat und ouch gebôt.</l>
				<l n="15316" xml:id="chapter-24-l-15316">nu dar kam Marke und kam Îsôt</l>
				<l n="15317" xml:id="chapter-24-l-15317">bekumberet beide</l>
				<l n="15318" xml:id="chapter-24-l-15318">mit vorhte und mit leide.</l>
				<l n="15319" xml:id="chapter-24-l-15319">Îsôt diu vorhte sêre</l>
				<l n="15320" xml:id="chapter-24-l-15320">verliesen lîp und êre.</l>
				<l n="15321" xml:id="chapter-24-l-15321">sô haete Marke michel leit,</l>
				<l n="15322" xml:id="chapter-24-l-15322">sîne vröude und sîne werdekeit</l>
				<l n="15323" xml:id="chapter-24-l-15323">daz er die swachen solde</l>
				<l n="15324" xml:id="chapter-24-l-15324">an sînem wîbe Îsolde.</l>
				<l n="15325" xml:id="chapter-24-l-15325">Nu Marke an daz concîlje gesaz,</l>
				<l n="15326" xml:id="chapter-24-l-15326">sînen lantvürsten clagete er daz,</l>
				<l n="15327" xml:id="chapter-24-l-15327">wie er beswaeret waere</l>
				<l n="15328" xml:id="chapter-24-l-15328">mit disem lastermaere,</l>
				<l n="15329" xml:id="chapter-24-l-15329">und bat si harte sêre</l>
				<l n="15330" xml:id="chapter-24-l-15330">durch got und durch ir êre,</l>
				<l n="15331" xml:id="chapter-24-l-15331">ob sî mit ihte kunden,</l>
				<l n="15332" xml:id="chapter-24-l-15332">daz s' ime hier über vunden</l>
				<l n="15333" xml:id="chapter-24-l-15333">etslîchen den list oder den rât,</l>
				<l n="15334" xml:id="chapter-24-l-15334">dâ mite er dirre missetât</l>
				<l n="15335" xml:id="chapter-24-l-15335">râche unde gerihte naeme</l>
				<l n="15336" xml:id="chapter-24-l-15336">und ir ouch z' ende kaeme</l>
				<l n="15337" xml:id="chapter-24-l-15337">eintweder abe oder an.</l>
				<l n="15338" xml:id="chapter-24-l-15338">hier über sô redete manic man</l>
				<l n="15339" xml:id="chapter-24-l-15339">in maneger wîse sînen muot,</l>
				<l n="15340" xml:id="chapter-24-l-15340">einer übel, der ander guot,</l>
				<l n="15341" xml:id="chapter-24-l-15341">dirre sus und jener sô.</l>
				<l n="15342" xml:id="chapter-24-l-15342">wͤU1;f stuont der vürsten einer dô,</l>
				<l n="15343" xml:id="chapter-24-l-15343">die bî dem râte wâren,</l>
				<l n="15344" xml:id="chapter-24-l-15344">an witzen unde an jâren</l>
				<l n="15345" xml:id="chapter-24-l-15345">ze guotem râte wol gestalt,</l>
				<l n="15346" xml:id="chapter-24-l-15346">des lîbes edelîch und alt,</l>
				<l n="15347" xml:id="chapter-24-l-15347">beidiu grîse unde wîse.</l>
				<l n="15348" xml:id="chapter-24-l-15348">der bischof von Thamîse</l>
				<l n="15349" xml:id="chapter-24-l-15349">über sîne crucken leinde er sich.</l>
				<l n="15350" xml:id="chapter-24-l-15350">'künec hêrre' sprach er 'hoeret mich.</l>
				<l n="15351" xml:id="chapter-24-l-15351">ir habet uns her vür iuch besant,</l>
				<l n="15352" xml:id="chapter-24-l-15352">uns vürsten hie von Engelant,</l>
				<l n="15353" xml:id="chapter-24-l-15353">beidiu durch triuwe und durch rât,</l>
				<l n="15354" xml:id="chapter-24-l-15354">als iuch des nôt ane gât.</l>
				<l n="15355" xml:id="chapter-24-l-15355">der vürsten ich ouch einer bin,</l>
				<l n="15356" xml:id="chapter-24-l-15356">hêrre, ich hân ouch stât under in.</l>
				<l n="15357" xml:id="chapter-24-l-15357">ouch bin ich in den tagen wol,</l>
				<l n="15358" xml:id="chapter-24-l-15358">daz ich wol vür mich selben sol</l>
				<l n="15359" xml:id="chapter-24-l-15359">beidiu tuon unde lân</l>
				<l n="15360" xml:id="chapter-24-l-15360">und reden, swaz ich ze redene hân.</l>
				<l n="15361" xml:id="chapter-24-l-15361">ir iegelîch der rede vür sich.</l>
				<l n="15362" xml:id="chapter-24-l-15362">hêrre, ich wil iu sagen vür mich</l>
				<l n="15363" xml:id="chapter-24-l-15363">mînen sin und mînen muot.</l>
				<l n="15364" xml:id="chapter-24-l-15364">mîn sin dunke er iuch danne guot</l>
				<l n="15365" xml:id="chapter-24-l-15365">und gevalle er iu, sô volget ir</l>
				<l n="15366" xml:id="chapter-24-l-15366">mînem râte unde mir.</l>
				<l n="15367" xml:id="chapter-24-l-15367">mîn vrouwe und mîn hêr Tristan,</l>
				<l n="15368" xml:id="chapter-24-l-15368">die waenet man z' undingen an</l>
				<l n="15369" xml:id="chapter-24-l-15369">und sint an keiner wârheit</l>
				<l n="15370" xml:id="chapter-24-l-15370">noch überkomen noch überseit,</l>
				<l n="15371" xml:id="chapter-24-l-15371">als ich die rede vernomen hân.</l>
				<l n="15372" xml:id="chapter-24-l-15372">wie muget ir nû den argen wân</l>
				<l n="15373" xml:id="chapter-24-l-15373">mit arge beslihten?</l>
				<l n="15374" xml:id="chapter-24-l-15374">wie muget ir gerihten</l>
				<l n="15375" xml:id="chapter-24-l-15375">über iuwern neven und iuwer wîp</l>
				<l n="15376" xml:id="chapter-24-l-15376">an ir êre oder an ir lîp,</l>
				<l n="15377" xml:id="chapter-24-l-15377">sît man si niht ervunden hât</l>
				<l n="15378" xml:id="chapter-24-l-15378">an keiner slahte missetât</l>
				<l n="15379" xml:id="chapter-24-l-15379">noch niemer lîhte ervinden kan?</l>
				<l n="15380" xml:id="chapter-24-l-15380">etswer seit Tristanden an</l>
				<l n="15381" xml:id="chapter-24-l-15381">dise schulde und dise inziht.</l>
				<l n="15382" xml:id="chapter-24-l-15382">ern beredet es hin z' ime niht,</l>
				<l n="15383" xml:id="chapter-24-l-15383">als er ze rehte solde.</l>
				<l n="15384" xml:id="chapter-24-l-15384">sô bringet ouch Îsolde</l>
				<l n="15385" xml:id="chapter-24-l-15385">lîht eteswer ze maeren;</l>
				<l n="15386" xml:id="chapter-24-l-15386">ern mag es niht bewaeren.</l>
				<l n="15387" xml:id="chapter-24-l-15387">Sît aber der hof ir missetât</l>
				<l n="15388" xml:id="chapter-24-l-15388">sô harte in arcwâne hât,</l>
				<l n="15389" xml:id="chapter-24-l-15389">sone sulet ir der künigîn</l>
				<l n="15390" xml:id="chapter-24-l-15390">ze bette noch ze tische sîn</l>
				<l n="15391" xml:id="chapter-24-l-15391">geselleclîch unz an den tac,</l>
				<l n="15392" xml:id="chapter-24-l-15392">ob s' ir unschulde erzeigen mac</l>
				<l n="15393" xml:id="chapter-24-l-15393">sô wider iuch sô wider diu lant,</l>
				<l n="15394" xml:id="chapter-24-l-15394">den dirre liument ist erkant</l>
				<l n="15395" xml:id="chapter-24-l-15395">und diu in trîbent alle tage.</l>
				<l n="15396" xml:id="chapter-24-l-15396">wan leider sus getâner sage</l>
				<l n="15397" xml:id="chapter-24-l-15397">der ist daz ôre vil bereit</l>
				<l n="15398" xml:id="chapter-24-l-15398">zer lüge und zer wârheit.</l>
				<l n="15399" xml:id="chapter-24-l-15399">ez sî wâr oder gelogen,</l>
				<l n="15400" xml:id="chapter-24-l-15400">swaz in den liument wirt gezogen,</l>
				<l n="15401" xml:id="chapter-24-l-15401">der inziht dâ heizet,</l>
				<l n="15402" xml:id="chapter-24-l-15402">der quicket unde reizet</l>
				<l n="15403" xml:id="chapter-24-l-15403">ie zer ergeren hant.</l>
				<l n="15404" xml:id="chapter-24-l-15404">swie sô 'z hier umbe sî gewant,</l>
				<l n="15405" xml:id="chapter-24-l-15405">ez sî wâr oder niht,</l>
				<l n="15406" xml:id="chapter-24-l-15406">der liument und diu inziht</l>
				<l n="15407" xml:id="chapter-24-l-15407">diu sint mit rede sô verre komen,</l>
				<l n="15408" xml:id="chapter-24-l-15408">daz ir 'z ze leide habet genomen</l>
				<l n="15409" xml:id="chapter-24-l-15409">und ez der hof vür übel hât.</l>
				<l n="15410" xml:id="chapter-24-l-15410">nu râte ich, hêrre, und ist mîn rât,</l>
				<l n="15411" xml:id="chapter-24-l-15411">mîn vrouwe diu künigîn</l>
				<l n="15412" xml:id="chapter-24-l-15412">sît sî besprochen sol sîn</l>
				<l n="15413" xml:id="chapter-24-l-15413">umbe solhe missewende,</l>
				<l n="15414" xml:id="chapter-24-l-15414">daz man sî her besende</l>
				<l n="15415" xml:id="chapter-24-l-15415">z' unser aller gegenwürte,</l>
				<l n="15416" xml:id="chapter-24-l-15416">iuwer ansprache, ir antwürte</l>
				<l n="15417" xml:id="chapter-24-l-15417">daz man diu beide alsô verneme,</l>
				<l n="15418" xml:id="chapter-24-l-15418">als ez dem hove wol gezeme.'</l>
				<l n="15419" xml:id="chapter-24-l-15419">Der künec sprach: 'hêrre, des volge ich.</l>
				<l n="15420" xml:id="chapter-24-l-15420">diu rede und der rât dunket mich</l>
				<l n="15421" xml:id="chapter-24-l-15421">gevüege unde gevallesam.'</l>
				<l n="15422" xml:id="chapter-24-l-15422">man besande Îsolde und si kam</l>
				<l n="15423" xml:id="chapter-24-l-15423">zem concîlje in den palas.</l>
				<l n="15424" xml:id="chapter-24-l-15424">nu daz si nider gesezzen was,</l>
				<l n="15425" xml:id="chapter-24-l-15425">der bischof, der grîse,</l>
				<l n="15426" xml:id="chapter-24-l-15426">der wîse von Thamîse,</l>
				<l n="15427" xml:id="chapter-24-l-15427">er tete als ime der künec gebôt.</l>
				<l n="15428" xml:id="chapter-24-l-15428">er stuont ûf und sprach: 'vrouwe Îsôt,</l>
				<l n="15429" xml:id="chapter-24-l-15429">tugenthaftiu künigîn,</l>
				<l n="15430" xml:id="chapter-24-l-15430">mîn rede sol iu niht swaere sîn.</l>
				<l n="15431" xml:id="chapter-24-l-15431">der künec mîn hêrre heizet mich</l>
				<l n="15432" xml:id="chapter-24-l-15432">sîn wort hie sprechen, nû muoz ich</l>
				<l n="15433" xml:id="chapter-24-l-15433">hin z' iu leisten sîn gebot.</l>
				<l n="15434" xml:id="chapter-24-l-15434">nu bekenne ez aber got,</l>
				<l n="15435" xml:id="chapter-24-l-15435">swaz iuwer wirde missezimet</l>
				<l n="15436" xml:id="chapter-24-l-15436">und iuwer reine lob benimet,</l>
				<l n="15437" xml:id="chapter-24-l-15437">daz ich daz vil ungerne trage</l>
				<l n="15438" xml:id="chapter-24-l-15438">beidiu ze liehte und ouch ze tage.</l>
				<l n="15439" xml:id="chapter-24-l-15439">möhte ich es erlâzen sîn!</l>
				<l n="15440" xml:id="chapter-24-l-15440">saeligiu, guotiu künigîn,</l>
				<l n="15441" xml:id="chapter-24-l-15441">iuwer hêrre und iuwer man</l>
				<l n="15442" xml:id="chapter-24-l-15442">der heizet mich iuch sprechen an</l>
				<l n="15443" xml:id="chapter-24-l-15443">umbe ein offenlîche inziht.</l>
				<l n="15444" xml:id="chapter-24-l-15444">ine weiz noch er enweiz ez niht,</l>
				<l n="15445" xml:id="chapter-24-l-15445">wâ von ez sî gerochen,</l>
				<l n="15446" xml:id="chapter-24-l-15446">wan daz ir sît besprochen</l>
				<l n="15447" xml:id="chapter-24-l-15447">von hove und von lande</l>
				<l n="15448" xml:id="chapter-24-l-15448">mit sînem neven Tristande.</l>
				<l n="15449" xml:id="chapter-24-l-15449">ob got wil, vrouwe künigîn,</l>
				<l n="15450" xml:id="chapter-24-l-15450">der untaete der sult ir sîn</l>
				<l n="15451" xml:id="chapter-24-l-15451">unschuldic und âne.</l>
				<l n="15452" xml:id="chapter-24-l-15452">iedoch hât er 'z in wâne</l>
				<l n="15453" xml:id="chapter-24-l-15453">dâ von daz es der hof giht.</l>
				<l n="15454" xml:id="chapter-24-l-15454">mîn hêrre selbe dern hât niht</l>
				<l n="15455" xml:id="chapter-24-l-15455">an iu bevunden niuwan guot.</l>
				<l n="15456" xml:id="chapter-24-l-15456">von maeren, diu der hof tuot,</l>
				<l n="15457" xml:id="chapter-24-l-15457">hât er den wân ûf iuch geleit,</l>
				<l n="15458" xml:id="chapter-24-l-15458">niht von dekeiner wârheit.</l>
				<l n="15459" xml:id="chapter-24-l-15459">durch daz sô sprichet er iuch an,</l>
				<l n="15460" xml:id="chapter-24-l-15460">daz ez sîne vriunt und sîne man</l>
				<l n="15461" xml:id="chapter-24-l-15461">vernemen unde hoeren,</l>
				<l n="15462" xml:id="chapter-24-l-15462">ob er hie mite zestoeren</l>
				<l n="15463" xml:id="chapter-24-l-15463">disen liument unde dise lüge</l>
				<l n="15464" xml:id="chapter-24-l-15464">mit unser aller râte müge.</l>
				<l n="15465" xml:id="chapter-24-l-15465">nu dunket mich daz guot getân,</l>
				<l n="15466" xml:id="chapter-24-l-15466">daz ir im umbe den arcwân</l>
				<l n="15467" xml:id="chapter-24-l-15467">rede gebet unde antwürte</l>
				<l n="15468" xml:id="chapter-24-l-15468">z' unser aller gegenwürte.'</l>
				<l n="15469" xml:id="chapter-24-l-15469">Îsôt diu wol gesinne,</l>
				<l n="15470" xml:id="chapter-24-l-15470">diu gesinne küniginne,</l>
				<l n="15471" xml:id="chapter-24-l-15471">dô ir ze sprechene geschach,</l>
				<l n="15472" xml:id="chapter-24-l-15472">si stuont ûf selbe unde sprach:</l>
				<l n="15473" xml:id="chapter-24-l-15473">'hêrre, hêr bischof,</l>
				<l n="15474" xml:id="chapter-24-l-15474">dise lantbarûne unde der hof,</l>
				<l n="15475" xml:id="chapter-24-l-15475">ir sult daz alle wizzen wol:</l>
				<l n="15476" xml:id="chapter-24-l-15476">swâ sô ich versprechen sol</l>
				<l n="15477" xml:id="chapter-24-l-15477">mînes hêrren laster unde mich,</l>
				<l n="15478" xml:id="chapter-24-l-15478">entriuwen daz verspriche ich</l>
				<l n="15479" xml:id="chapter-24-l-15479">beidiu nû und alle stunt.</l>
				<l n="15480" xml:id="chapter-24-l-15480">ir hêrren alle, mir ist wol kunt,</l>
				<l n="15481" xml:id="chapter-24-l-15481">daz mich disiu dörperheit</l>
				<l n="15482" xml:id="chapter-24-l-15482">vor eime jâre ist an geseit</l>
				<l n="15483" xml:id="chapter-24-l-15483">beide über hof und über lant.</l>
				<l n="15484" xml:id="chapter-24-l-15484">iu ist aber allen wol erkant,</l>
				<l n="15485" xml:id="chapter-24-l-15485">daz nieman alse saelic ist,</l>
				<l n="15486" xml:id="chapter-24-l-15486">der al der werlde und alle vrist</l>
				<l n="15487" xml:id="chapter-24-l-15487">sô wol ze willen müge geleben,</l>
				<l n="15488" xml:id="chapter-24-l-15488">im enwerde âlaster gegeben.</l>
				<l n="15489" xml:id="chapter-24-l-15489">von danne enwundert mich es niht.</l>
				<l n="15490" xml:id="chapter-24-l-15490">ob mir der rede ouch nôt geschiht.</l>
				<l n="15491" xml:id="chapter-24-l-15491">ine möhte niemer sîn verswigen,</l>
				<l n="15492" xml:id="chapter-24-l-15492">ine müese werden bezigen</l>
				<l n="15493" xml:id="chapter-24-l-15493">unvuoge und missewende,</l>
				<l n="15494" xml:id="chapter-24-l-15494">durch daz ich bin ellende</l>
				<l n="15495" xml:id="chapter-24-l-15495">und endarf hie niender vrâgen</l>
				<l n="15496" xml:id="chapter-24-l-15496">nâch vriunden noch nâch mâgen.</l>
				<l n="15497" xml:id="chapter-24-l-15497">mir ist leider lützel ieman bî,</l>
				<l n="15498" xml:id="chapter-24-l-15498">der mînes leides leidic sî.</l>
				<l n="15499" xml:id="chapter-24-l-15499">ir alle und iuwer iegelîch,</l>
				<l n="15500" xml:id="chapter-24-l-15500">ir sît arm oder rîch,</l>
				<l n="15501" xml:id="chapter-24-l-15501">ir geloubet vil gereite</l>
				<l n="15502" xml:id="chapter-24-l-15502">mîner dörperheite.</l>
				<l n="15503" xml:id="chapter-24-l-15503">wiste ich nu, waz getaete,</l>
				<l n="15504" xml:id="chapter-24-l-15504">waz râtes hie zuo haete,</l>
				<l n="15505" xml:id="chapter-24-l-15505">daz ich mîn unschulde</l>
				<l n="15506" xml:id="chapter-24-l-15506">an iuwer aller hulde</l>
				<l n="15507" xml:id="chapter-24-l-15507">nâch mînes hêrren êren</l>
				<l n="15508" xml:id="chapter-24-l-15508">wol möhte gekêren,</l>
				<l n="15509" xml:id="chapter-24-l-15509">dâ haete ich guoten willen zuo.</l>
				<l n="15510" xml:id="chapter-24-l-15510">waz râtet ir nu, daz ich tuo?</l>
				<l n="15511" xml:id="chapter-24-l-15511">swaz gerihtes man mir ûf geleit,</l>
				<l n="15512" xml:id="chapter-24-l-15512">des bin ich gerne bereit,</l>
				<l n="15513" xml:id="chapter-24-l-15513">daz iuwer aller arcwân</l>
				<l n="15514" xml:id="chapter-24-l-15514">werde vürder getân</l>
				<l n="15515" xml:id="chapter-24-l-15515">und aber noch michel mêre</l>
				<l n="15516" xml:id="chapter-24-l-15516">ze behabene die êre</l>
				<l n="15517" xml:id="chapter-24-l-15517">mînes hêrren unde mîn.'</l>
				<l n="15518" xml:id="chapter-24-l-15518">Der künec der sprach: 'vrou künigîn,</l>
				<l n="15519" xml:id="chapter-24-l-15519">hier an lâz ich ez wol gestân.</l>
				<l n="15520" xml:id="chapter-24-l-15520">mac ich gerihte von iu hân,</l>
				<l n="15521" xml:id="chapter-24-l-15521">als ir uns habet vür geleit,</l>
				<l n="15522" xml:id="chapter-24-l-15522">sô tuot es uns gewisheit.</l>
				<l n="15523" xml:id="chapter-24-l-15523">gât her in alrihte,</l>
				<l n="15524" xml:id="chapter-24-l-15524">vertriuwet daz gerihte</l>
				<l n="15525" xml:id="chapter-24-l-15525">zem glüejenden îsen,</l>
				<l n="15526" xml:id="chapter-24-l-15526">als wir iuch hie bewîsen.'</l>
				<l n="15527" xml:id="chapter-24-l-15527">diu küniginne tete alsô.</l>
				<l n="15528" xml:id="chapter-24-l-15528">si vertriuwet ir gerihte dô,</l>
				<l n="15529" xml:id="chapter-24-l-15529">als ir dâ wart besprochen,</l>
				<l n="15530" xml:id="chapter-24-l-15530">nâch den selben sehs wochen</l>
				<l n="15531" xml:id="chapter-24-l-15531">in die stat ze Carliûne.</l>
				<l n="15532" xml:id="chapter-24-l-15532">künec unde lantbarûne,</l>
				<l n="15533" xml:id="chapter-24-l-15533">al daz concîlje schiet sich sâ.</l>
				<l n="15534" xml:id="chapter-24-l-15534">Îsôt beleip al eine dâ</l>
				<l n="15535" xml:id="chapter-24-l-15535">mit sorgen und mit leide.</l>
				<l n="15536" xml:id="chapter-24-l-15536">sorge unde leit diu beide</l>
				<l n="15537" xml:id="chapter-24-l-15537">twungen si harte sêre.</l>
				<l n="15538" xml:id="chapter-24-l-15538">sie sorgete umbe ir êre.</l>
				<l n="15539" xml:id="chapter-24-l-15539">so twanc si daz verholne leit,</l>
				<l n="15540" xml:id="chapter-24-l-15540">daz s' ir unwârheit</l>
				<l n="15541" xml:id="chapter-24-l-15541">solte wârbaeren.</l>
				<l n="15542" xml:id="chapter-24-l-15542">mit disen zwein swaeren</l>
				<l n="15543" xml:id="chapter-24-l-15543">enwiste sî, waz ane gân.</l>
				<l n="15544" xml:id="chapter-24-l-15544">si begunde ir swaere beide lân</l>
				<l n="15545" xml:id="chapter-24-l-15545">an den genaedigen Crist,</l>
				<l n="15546" xml:id="chapter-24-l-15546">der gehülfic in den noeten ist.</l>
				<l n="15547" xml:id="chapter-24-l-15547">dem bevalch si harte vaste</l>
				<l n="15548" xml:id="chapter-24-l-15548">mit gebete und mit vaste</l>
				<l n="15549" xml:id="chapter-24-l-15549">alle ir angest unde ir nôt.</l>
				<l n="15550" xml:id="chapter-24-l-15550">in disen dingen haete Îsôt</l>
				<l n="15551" xml:id="chapter-24-l-15551">einen list ir herzen vür geleit</l>
				<l n="15552" xml:id="chapter-24-l-15552">vil verre ûf gotes höfscheit.</l>
				<l n="15553" xml:id="chapter-24-l-15553">si schreip unde sande</l>
				<l n="15554" xml:id="chapter-24-l-15554">einen brief Tristande</l>
				<l n="15555" xml:id="chapter-24-l-15555">und enbôt im, daz er kaeme,</l>
				<l n="15556" xml:id="chapter-24-l-15556">swâ er die vuoge naeme,</l>
				<l n="15557" xml:id="chapter-24-l-15557">ze Carliûn des tages vruo,</l>
				<l n="15558" xml:id="chapter-24-l-15558">sô sî dâ solte stôzen zuo,</l>
				<l n="15559" xml:id="chapter-24-l-15559">und naeme ir an dem stade war.</l>
				<l n="15560" xml:id="chapter-24-l-15560">Nu diz geschach. Tristan kam dar</l>
				<l n="15561" xml:id="chapter-24-l-15561">in pilgerînes waete.</l>
				<l n="15562" xml:id="chapter-24-l-15562">sîn antlütze er haete</l>
				<l n="15563" xml:id="chapter-24-l-15563">misseverwet unde geswellet,</l>
				<l n="15564" xml:id="chapter-24-l-15564">lîp unde wât verstellet.</l>
				<l n="15565" xml:id="chapter-24-l-15565">nu Marke und Îsôt kâmen,</l>
				<l n="15566" xml:id="chapter-24-l-15566">ir gelende dâ genâmen,</l>
				<l n="15567" xml:id="chapter-24-l-15567">diu künigîn ersach in dâ</l>
				<l n="15568" xml:id="chapter-24-l-15568">unde erkante in ouch iesâ.</l>
				<l n="15569" xml:id="chapter-24-l-15569">und als daz schif an gestiez,</l>
				<l n="15570" xml:id="chapter-24-l-15570">Îsôt gebôt unde hiez,</l>
				<l n="15571" xml:id="chapter-24-l-15571">ob der wallaere</l>
				<l n="15572" xml:id="chapter-24-l-15572">als wol mugende waere</l>
				<l n="15573" xml:id="chapter-24-l-15573">und sô vil crefte haete,</l>
				<l n="15574" xml:id="chapter-24-l-15574">daz man in durch got baete,</l>
				<l n="15575" xml:id="chapter-24-l-15575">daz er si trüege hin abe</l>
				<l n="15576" xml:id="chapter-24-l-15576">von der schifbrucken in die habe.</l>
				<l n="15577" xml:id="chapter-24-l-15577">sine wolte sich niht in den tagen</l>
				<l n="15578" xml:id="chapter-24-l-15578">dekeinen ritter lâzen tragen.</l>
				<l n="15579" xml:id="chapter-24-l-15579">sus riefen s' alle dar an:</l>
				<l n="15580" xml:id="chapter-24-l-15580">'gât her nâher, saelic man,</l>
				<l n="15581" xml:id="chapter-24-l-15581">traget mîne vrouwen an den stat!'</l>
				<l n="15582" xml:id="chapter-24-l-15582">er volgete, des man in bat.</l>
				<l n="15583" xml:id="chapter-24-l-15583">sîne vrouwen die künigîn</l>
				<l n="15584" xml:id="chapter-24-l-15584">die nam er an den arm sîn</l>
				<l n="15585" xml:id="chapter-24-l-15585">und truoc si hin wider lant.</l>
				<l n="15586" xml:id="chapter-24-l-15586">Îsôt diu rûnde ime zehant,</l>
				<l n="15587" xml:id="chapter-24-l-15587">swenne er ze lande kaeme,</l>
				<l n="15588" xml:id="chapter-24-l-15588">daz er einen val dâ naeme</l>
				<l n="15589" xml:id="chapter-24-l-15589">mit ir mitalle z' erden,</l>
				<l n="15590" xml:id="chapter-24-l-15590">swelch rât sîn solte werden.</l>
				<l n="15591" xml:id="chapter-24-l-15591">er tete alsô. dô 'r an den stat</l>
				<l n="15592" xml:id="chapter-24-l-15592">und ûz hin an daz lant getrat,</l>
				<l n="15593" xml:id="chapter-24-l-15593">der wallaere nider zer erden sanc</l>
				<l n="15594" xml:id="chapter-24-l-15594">und viel als âne sînen danc,</l>
				<l n="15595" xml:id="chapter-24-l-15595">daz sich der val alsô gewac,</l>
				<l n="15596" xml:id="chapter-24-l-15596">daz er der künigîn gelac</l>
				<l n="15597" xml:id="chapter-24-l-15597">an ir arme und an ir sîten.</l>
				<l n="15598" xml:id="chapter-24-l-15598">hie was unlangez bîten.</l>
				<l n="15599" xml:id="chapter-24-l-15599">des gesindes kam ein michel schar</l>
				<l n="15600" xml:id="chapter-24-l-15600">mit staben und mit stecken dar</l>
				<l n="15601" xml:id="chapter-24-l-15601">und wolten den wallaere</l>
				<l n="15602" xml:id="chapter-24-l-15602">bereiten übeler maere.</l>
				<l n="15603" xml:id="chapter-24-l-15603">'nein nein, lât stân!' sprach aber Îsôt</l>
				<l n="15604" xml:id="chapter-24-l-15604">'ez tete dem wallaere nôt.</l>
				<l n="15605" xml:id="chapter-24-l-15605">er ist âmehtic unde cranc</l>
				<l n="15606" xml:id="chapter-24-l-15606">und viel âne sînen danc.'</l>
				<l n="15607" xml:id="chapter-24-l-15607">Nu seiten sî 's ir sêre</l>
				<l n="15608" xml:id="chapter-24-l-15608">beidiu genâde und êre</l>
				<l n="15609" xml:id="chapter-24-l-15609">und lobeten s' in ir muote.</l>
				<l n="15610" xml:id="chapter-24-l-15610">daz sî sich mit unguote</l>
				<l n="15611" xml:id="chapter-24-l-15611">an dem armen niht enrach.</l>
				<l n="15612" xml:id="chapter-24-l-15612">Îsôt dô smierende sprach:</l>
				<l n="15613" xml:id="chapter-24-l-15613">'welch wunder waere ouch nû dar an,</l>
				<l n="15614" xml:id="chapter-24-l-15614">ob dirre wallende man</l>
				<l n="15615" xml:id="chapter-24-l-15615">mit mir wolte schimpfen?'</l>
				<l n="15616" xml:id="chapter-24-l-15616">diz begunden s' ir gelimpfen</l>
				<l n="15617" xml:id="chapter-24-l-15617">ze tugenden und ze höfscheit.</l>
				<l n="15618" xml:id="chapter-24-l-15618">ir êren wart dâ vil geseit</l>
				<l n="15619" xml:id="chapter-24-l-15619">unde ir lobes von manegem man.</l>
				<l n="15620" xml:id="chapter-24-l-15620">und Marke der sach allez an</l>
				<l n="15621" xml:id="chapter-24-l-15621">und hôrte diz unde daz.</l>
				<l n="15622" xml:id="chapter-24-l-15622">Îsôt sprach aber dô vürbaz:</l>
				<l n="15623" xml:id="chapter-24-l-15623">'nune weiz ich, waz sîn werden sol.</l>
				<l n="15624" xml:id="chapter-24-l-15624">iuwer iegelîch der siht nu wol,</l>
				<l n="15625" xml:id="chapter-24-l-15625">daz ich daz niht verrihten kan,</l>
				<l n="15626" xml:id="chapter-24-l-15626">daz âne Marken nie kein man</l>
				<l n="15627" xml:id="chapter-24-l-15627">an mînen arm kaeme</l>
				<l n="15628" xml:id="chapter-24-l-15628">noch daz nie man genaeme</l>
				<l n="15629" xml:id="chapter-24-l-15629">sîn leger an mîner sîten.'</l>
				<l n="15630" xml:id="chapter-24-l-15630">sus begunden si rîten</l>
				<l n="15631" xml:id="chapter-24-l-15631">trîbende ir schimpfmaere</l>
				<l n="15632" xml:id="chapter-24-l-15632">von disem baltenaere</l>
				<l n="15633" xml:id="chapter-24-l-15633">hin în ze Carliûne.</l>
				<l n="15634" xml:id="chapter-24-l-15634">dâ was vil barûne,</l>
				<l n="15635" xml:id="chapter-24-l-15635">pfaffen unde ritterschaft,</l>
				<l n="15636" xml:id="chapter-24-l-15636">gemeines volkes michel craft.</l>
				<l n="15637" xml:id="chapter-24-l-15637">bischove und prêlâten,</l>
				<l n="15638" xml:id="chapter-24-l-15638">die daz ambet tâten</l>
				<l n="15639" xml:id="chapter-24-l-15639">und segenten daz gerihte,</l>
				<l n="15640" xml:id="chapter-24-l-15640">die wâren ouch inrihte</l>
				<l n="15641" xml:id="chapter-24-l-15641">mit ir dinge bereit.</l>
				<l n="15642" xml:id="chapter-24-l-15642">daz îsen daz was în geleit.</l>
				<l n="15643" xml:id="chapter-24-l-15643">diu guote küniginne Îsolt</l>
				<l n="15644" xml:id="chapter-24-l-15644">diu haete ir silber unde ir golt,</l>
				<l n="15645" xml:id="chapter-24-l-15645">ir zierde und swaz si haete</l>
				<l n="15646" xml:id="chapter-24-l-15646">an pferden unde an waete</l>
				<l n="15647" xml:id="chapter-24-l-15647">gegeben durch gotes hulde,</l>
				<l n="15648" xml:id="chapter-24-l-15648">daz got ir wâren schulde</l>
				<l n="15649" xml:id="chapter-24-l-15649">an ir niht gedaehte</l>
				<l n="15650" xml:id="chapter-24-l-15650">und sî z' ir êren braehte.</l>
				<l n="15651" xml:id="chapter-24-l-15651">hie mite was sî zem münster komen</l>
				<l n="15652" xml:id="chapter-24-l-15652">und haete ir ambet vernomen</l>
				<l n="15653" xml:id="chapter-24-l-15653">mit inneclîchem muote.</l>
				<l n="15654" xml:id="chapter-24-l-15654">diu wîse, diu guote,</l>
				<l n="15655" xml:id="chapter-24-l-15655">ir andâht diu was gotelîch.</l>
				<l n="15656" xml:id="chapter-24-l-15656">si truoc ze nâhest an ir lîch</l>
				<l n="15657" xml:id="chapter-24-l-15657">ein herte hemede haerîn,</l>
				<l n="15658" xml:id="chapter-24-l-15658">dar obe ein wullîn rockelîn</l>
				<l n="15659" xml:id="chapter-24-l-15659">kurz und daz mê dan einer hant</l>
				<l n="15660" xml:id="chapter-24-l-15660">ob ir enkelînen want.</l>
				<l n="15661" xml:id="chapter-24-l-15661">ir ermel wâren ûf gezogen</l>
				<l n="15662" xml:id="chapter-24-l-15662">vaste unz an den ellenbogen.</l>
				<l n="15663" xml:id="chapter-24-l-15663">arme unde vüeze wâren bar.</l>
				<l n="15664" xml:id="chapter-24-l-15664">manec herze und ouge nam ir war</l>
				<l n="15665" xml:id="chapter-24-l-15665">swâre unde erbermeclîche.</l>
				<l n="15666" xml:id="chapter-24-l-15666">ir gewandes unde ir lîche</l>
				<l n="15667" xml:id="chapter-24-l-15667">des wart dâ dicke war genomen.</l>
				<l n="15668" xml:id="chapter-24-l-15668">hie mite was ouch daz heiltuom komen,</l>
				<l n="15669" xml:id="chapter-24-l-15669">ûf dem si sweren solde.</l>
				<l n="15670" xml:id="chapter-24-l-15670">alsus hiez man Îsolde</l>
				<l n="15671" xml:id="chapter-24-l-15671">ir schulde an disen sünden</l>
				<l n="15672" xml:id="chapter-24-l-15672">got unde der werlde künden.</l>
				<l n="15673" xml:id="chapter-24-l-15673">nu haete Îsôt êre unde leben</l>
				<l n="15674" xml:id="chapter-24-l-15674">vil verre an gotes güete ergeben.</l>
				<l n="15675" xml:id="chapter-24-l-15675">si bôt ir herze unde ir hant</l>
				<l n="15676" xml:id="chapter-24-l-15676">vorhtlîche, als ez ir was gewant,</l>
				<l n="15677" xml:id="chapter-24-l-15677">dem heiltuom unde dem eide.</l>
				<l n="15678" xml:id="chapter-24-l-15678">hant unde herze beide</l>
				<l n="15679" xml:id="chapter-24-l-15679">ergap si gotes segene</l>
				<l n="15680" xml:id="chapter-24-l-15680">ze bewarne und ze pflegene.</l>
				<l n="15681" xml:id="chapter-24-l-15681">Nu wâren dâ genuoge</l>
				<l n="15682" xml:id="chapter-24-l-15682">sô grôzer unvuoge,</l>
				<l n="15683" xml:id="chapter-24-l-15683">daz sî der küniginne ir eit</l>
				<l n="15684" xml:id="chapter-24-l-15684">vil gerne haeten ûf geleit</l>
				<l n="15685" xml:id="chapter-24-l-15685">ze schaden und ze valle.</l>
				<l n="15686" xml:id="chapter-24-l-15686">diu bitter nîtgalle,</l>
				<l n="15687" xml:id="chapter-24-l-15687">der truhsaeze Marjodô</l>
				<l n="15688" xml:id="chapter-24-l-15688">der treib ez sus unde sô</l>
				<l n="15689" xml:id="chapter-24-l-15689">und manege wîs z' ir schaden an.</l>
				<l n="15690" xml:id="chapter-24-l-15690">dâ wider was aber dâ manic man</l>
				<l n="15691" xml:id="chapter-24-l-15691">der sich an ir êrte</l>
				<l n="15692" xml:id="chapter-24-l-15692">und ez ir ze guote kêrte.</l>
				<l n="15693" xml:id="chapter-24-l-15693">sus gie daz criegen under in</l>
				<l n="15694" xml:id="chapter-24-l-15694">umbe ir eit her unde hin.</l>
				<l n="15695" xml:id="chapter-24-l-15695">der was ir übel und dirre guot,</l>
				<l n="15696" xml:id="chapter-24-l-15696">als man ze solhen dingen tuot.</l>
				<l n="15697" xml:id="chapter-24-l-15697">'künec hêrre' sprach diu künigîn</l>
				<l n="15698" xml:id="chapter-24-l-15698">'mîn eit muoz doch gestellet sîn,</l>
				<l n="15699" xml:id="chapter-24-l-15699">swaz ir dekeiner gesaget,</l>
				<l n="15700" xml:id="chapter-24-l-15700">als iu gevellet unde behaget.</l>
				<l n="15701" xml:id="chapter-24-l-15701">von diu sô seht hie selbe zuo,</l>
				<l n="15702" xml:id="chapter-24-l-15702">waz ich gespreche oder getuo,</l>
				<l n="15703" xml:id="chapter-24-l-15703">ob ich ez iu mit eide</l>
				<l n="15704" xml:id="chapter-24-l-15704">ze danke bescheide.</l>
				<l n="15705" xml:id="chapter-24-l-15705">ir aller lêre der ist ze vil.</l>
				<l n="15706" xml:id="chapter-24-l-15706">vernemet, wie ich iu sweren wil:</l>
				<l n="15707" xml:id="chapter-24-l-15707">daz mînes lîbes nie kein man</l>
				<l n="15708" xml:id="chapter-24-l-15708">dekeine künde nie gewan</l>
				<l n="15709" xml:id="chapter-24-l-15709">noch mir ze keinen zîten</l>
				<l n="15710" xml:id="chapter-24-l-15710">weder ze arme noch ze sîten</l>
				<l n="15711" xml:id="chapter-24-l-15711">ane iuch nie lebende man gelac</l>
				<l n="15712" xml:id="chapter-24-l-15712">wan der, vür den ich niene mac</l>
				<l n="15713" xml:id="chapter-24-l-15713">gebieten eit noch lougen,</l>
				<l n="15714" xml:id="chapter-24-l-15714">den ir mit iuwern ougen</l>
				<l n="15715" xml:id="chapter-24-l-15715">mir sâhet an dem arme,</l>
				<l n="15716" xml:id="chapter-24-l-15716">der wallaere der arme.</l>
				<l n="15717" xml:id="chapter-24-l-15717">sô gehelfe mir mîn trehtîn</l>
				<l n="15718" xml:id="chapter-24-l-15718">und al die heilegen, die der sîn,</l>
				<l n="15719" xml:id="chapter-24-l-15719">ze saelden und ze heile</l>
				<l n="15720" xml:id="chapter-24-l-15720">an disem urteile!</l>
				<l n="15721" xml:id="chapter-24-l-15721">hân ich es niht genuoc geseit,</l>
				<l n="15722" xml:id="chapter-24-l-15722">hêrre, ich bezzer iu den eit,</l>
				<l n="15723" xml:id="chapter-24-l-15723">als ir mir saget, sus oder sô.'</l>
				<l n="15724" xml:id="chapter-24-l-15724">'Vrouwe' sprach der künec dô,</l>
				<l n="15725" xml:id="chapter-24-l-15725">'es dunket mich genuoc hier an,</l>
				<l n="15726" xml:id="chapter-24-l-15726">alse ich mich 's versinnen kan.</l>
				<l n="15727" xml:id="chapter-24-l-15727">nu nemet daz îsen ûf die hant.</l>
				<l n="15728" xml:id="chapter-24-l-15728">und alse ir uns habt vor benant,</l>
				<l n="15729" xml:id="chapter-24-l-15729">als helfe iu got ze dirre nôt!'</l>
				<l n="15730" xml:id="chapter-24-l-15730">'âmen!' sprach diu schoene Îsôt.</l>
				<l n="15731" xml:id="chapter-24-l-15731">in gotes namen greif si 'z an</l>
				<l n="15732" xml:id="chapter-24-l-15732">und truog ez, daz si niht verbran.</l>
				<l n="15733" xml:id="chapter-24-l-15733">dâ wart wol g' offenbaeret</l>
				<l n="15734" xml:id="chapter-24-l-15734">und al der werlt bewaeret,</l>
				<l n="15735" xml:id="chapter-24-l-15735">daz der vil tugenthafte Crist</l>
				<l n="15736" xml:id="chapter-24-l-15736">wintschaffen alse ein ermel ist.</l>
				<l n="15737" xml:id="chapter-24-l-15737">er vüeget unde suochet an,</l>
				<l n="15738" xml:id="chapter-24-l-15738">dâ man 'z an in gesuochen kan,</l>
				<l n="15739" xml:id="chapter-24-l-15739">alse gevuoge und alse wol,</l>
				<l n="15740" xml:id="chapter-24-l-15740">als er von allem rehte sol.</l>
				<l n="15741" xml:id="chapter-24-l-15741">erst allen herzen bereit,</l>
				<l n="15742" xml:id="chapter-24-l-15742">ze durnehte und ze trügeheit.</l>
				<l n="15743" xml:id="chapter-24-l-15743">ist ez ernest, ist ez spil,</l>
				<l n="15744" xml:id="chapter-24-l-15744">er ist ie, swie sô man wil.</l>
				<l n="15745" xml:id="chapter-24-l-15745">daz wart wol offenbâre schîn</l>
				<l n="15746" xml:id="chapter-24-l-15746">an der gevüegen künigîn.</l>
				<l n="15747" xml:id="chapter-24-l-15747">die generte ir trügeheit</l>
				<l n="15748" xml:id="chapter-24-l-15748">und ir gelüppeter eit,</l>
				<l n="15749" xml:id="chapter-24-l-15749">der hin ze gote gelâzen was,</l>
				<l n="15750" xml:id="chapter-24-l-15750">daz s' an ir êren genas.</l>
				<l n="15751" xml:id="chapter-24-l-15751">und wart aber dô starke</l>
				<l n="15752" xml:id="chapter-24-l-15752">von ir hêrren Marke</l>
				<l n="15753" xml:id="chapter-24-l-15753">geminnet unde g' êret,</l>
				<l n="15754" xml:id="chapter-24-l-15754">geprîset unde gehêret</l>
				<l n="15755" xml:id="chapter-24-l-15755">von liute und von lande.</l>
				<l n="15756" xml:id="chapter-24-l-15756">swaz sô der künec erkande,</l>
				<l n="15757" xml:id="chapter-24-l-15757">dar an ir herze was gewant,</l>
				<l n="15758" xml:id="chapter-24-l-15758">daz was sîn wille zehant.</l>
				<l n="15759" xml:id="chapter-24-l-15759">er bôt ir êre unde guot.</l>
				<l n="15760" xml:id="chapter-24-l-15760">al sîn herze und al sîn muot</l>
				<l n="15761" xml:id="chapter-24-l-15761">diu wâren niwan an sî geleit</l>
				<l n="15762" xml:id="chapter-24-l-15762">âne aller slahte valscheit.</l>
				<l n="15763" xml:id="chapter-24-l-15763">sîn zwîvel und sîn arcwân</l>
				<l n="15764" xml:id="chapter-24-l-15764">die wâren aber dô hin getân.</l>
			</div>
			<div n="25" xml:id="chapter-25" type="chapter" data-level="1">
				<head xml:lang="deu-Latn">Petitcrü</head>
				<l n="15765" xml:id="chapter-25-l-15765">Tristan, Îsolde cumpanjûn,</l>
				<l n="15766" xml:id="chapter-25-l-15766">dô er sî ze Carliûn</l>
				<l n="15767" xml:id="chapter-25-l-15767">haete getragen an den stat</l>
				<l n="15768" xml:id="chapter-25-l-15768">und geleistet dâ des sî 'n gebat,</l>
				<l n="15769" xml:id="chapter-25-l-15769">er vuor des selben mâles</l>
				<l n="15770" xml:id="chapter-25-l-15770">von Engelant ze Swâles</l>
				<l n="15771" xml:id="chapter-25-l-15771">zem herzogen Gilâne.</l>
				<l n="15772" xml:id="chapter-25-l-15772">der was dô wîbes âne</l>
				<l n="15773" xml:id="chapter-25-l-15773">und was junc unde rîch,</l>
				<l n="15774" xml:id="chapter-25-l-15774">vrî unde vrôlîch.</l>
				<l n="15775" xml:id="chapter-25-l-15775">dem was er grôze willekomen.</l>
				<l n="15776" xml:id="chapter-25-l-15776">der haete ouch ê von ime vernomen</l>
				<l n="15777" xml:id="chapter-25-l-15777">vil manlîcher dinge</l>
				<l n="15778" xml:id="chapter-25-l-15778">und vil seltsaener linge.</l>
				<l n="15779" xml:id="chapter-25-l-15779">der was vil harte sêre</l>
				<l n="15780" xml:id="chapter-25-l-15780">vervlizzen an sîn êre,</l>
				<l n="15781" xml:id="chapter-25-l-15781">an sîne vröude, an sîn gemach.</l>
				<l n="15782" xml:id="chapter-25-l-15782">an swelhem dinge er sich versach</l>
				<l n="15783" xml:id="chapter-25-l-15783">daz sîn vröude waere,</l>
				<l n="15784" xml:id="chapter-25-l-15784">des was er gevaere</l>
				<l n="15785" xml:id="chapter-25-l-15785">und leite sînen vlîz dar an.</l>
				<l n="15786" xml:id="chapter-25-l-15786">wan der trûraere Tristan</l>
				<l n="15787" xml:id="chapter-25-l-15787">der was ze allen stunden</l>
				<l n="15788" xml:id="chapter-25-l-15788">mit gedanken gebunden,</l>
				<l n="15789" xml:id="chapter-25-l-15789">mit trahte und mit triure</l>
				<l n="15790" xml:id="chapter-25-l-15790">umbe sîn âventiure.</l>
				<l n="15791" xml:id="chapter-25-l-15791">Eines tages gevuogete daz,</l>
				<l n="15792" xml:id="chapter-25-l-15792">daz Tristan bî Gilâne saz</l>
				<l n="15793" xml:id="chapter-25-l-15793">in triure unde in trahte</l>
				<l n="15794" xml:id="chapter-25-l-15794">und ersûfte ûzer ahte.</l>
				<l n="15795" xml:id="chapter-25-l-15795">nû des wart Gilân gewar.</l>
				<l n="15796" xml:id="chapter-25-l-15796">er gebôt, daz man im braehte dar</l>
				<l n="15797" xml:id="chapter-25-l-15797">sîn hundelîn Petitcreiu,</l>
				<l n="15798" xml:id="chapter-25-l-15798">sînes herzen spil von Avaliu</l>
				<l n="15799" xml:id="chapter-25-l-15799">und sîner ougen gemach.</l>
				<l n="15800" xml:id="chapter-25-l-15800">daz er gebôt, daz geschach.</l>
				<l n="15801" xml:id="chapter-25-l-15801">ein purper edel unde rîch,</l>
				<l n="15802" xml:id="chapter-25-l-15802">vremede unde wunderlîch</l>
				<l n="15803" xml:id="chapter-25-l-15803">al nâch des tisches mâze breit</l>
				<l n="15804" xml:id="chapter-25-l-15804">wart vür in ûf den tisch geleit,</l>
				<l n="15805" xml:id="chapter-25-l-15805">ein hundelîn dar ûf getragen.</l>
				<l n="15806" xml:id="chapter-25-l-15806">daz was gefeinet, hôrte ich sagen,</l>
				<l n="15807" xml:id="chapter-25-l-15807">und wart dem herzogen gesant</l>
				<l n="15808" xml:id="chapter-25-l-15808">ûz Avalûn, der feinen lant,</l>
				<l n="15809" xml:id="chapter-25-l-15809">von einer gottinne</l>
				<l n="15810" xml:id="chapter-25-l-15810">durch liebe und durch minne.</l>
				<l n="15811" xml:id="chapter-25-l-15811">daz was mit solher wîsheit</l>
				<l n="15812" xml:id="chapter-25-l-15812">an den zwein dingen ûf geleit,</l>
				<l n="15813" xml:id="chapter-25-l-15813">an der varwe und an der craft,</l>
				<l n="15814" xml:id="chapter-25-l-15814">daz zunge nie sô redehaft</l>
				<l n="15815" xml:id="chapter-25-l-15815">noch herze nie sô wîse wart,</l>
				<l n="15816" xml:id="chapter-25-l-15816">daz sîne schoene und sîn art</l>
				<l n="15817" xml:id="chapter-25-l-15817">kunde beschrîben oder gesagen.</l>
				<l n="15818" xml:id="chapter-25-l-15818">sîn varwe was in ein getragen</l>
				<l n="15819" xml:id="chapter-25-l-15819">mit alsô vremedem liste,</l>
				<l n="15820" xml:id="chapter-25-l-15820">daz nieman rehte wiste,</l>
				<l n="15821" xml:id="chapter-25-l-15821">von welher varwe ez waere.</l>
				<l n="15822" xml:id="chapter-25-l-15822">ez was sô missehaere,</l>
				<l n="15823" xml:id="chapter-25-l-15823">als man ez gegen der bruste an sach,</l>
				<l n="15824" xml:id="chapter-25-l-15824">daz nieman anders niht enjach,</l>
				<l n="15825" xml:id="chapter-25-l-15825">ezn waere wîzer danne snê,</l>
				<l n="15826" xml:id="chapter-25-l-15826">zen lanken grüener danne clê,</l>
				<l n="15827" xml:id="chapter-25-l-15827">ein sîte rôter danne grân,</l>
				<l n="15828" xml:id="chapter-25-l-15828">diu ander gelwer dan safrân.</l>
				<l n="15829" xml:id="chapter-25-l-15829">unden gelîch lazûre,</l>
				<l n="15830" xml:id="chapter-25-l-15830">obene was ein mixtûre</l>
				<l n="15831" xml:id="chapter-25-l-15831">gemischet alsô schône in ein,</l>
				<l n="15832" xml:id="chapter-25-l-15832">daz sich ir aller dekein</l>
				<l n="15833" xml:id="chapter-25-l-15833">ûz vür daz andere dâ bôt.</l>
				<l n="15834" xml:id="chapter-25-l-15834">dane was grüene noch rôt</l>
				<l n="15835" xml:id="chapter-25-l-15835">noch wîz noch swarz noch gel noch blâ</l>
				<l n="15836" xml:id="chapter-25-l-15836">und doch ein teil ir aller dâ,</l>
				<l n="15837" xml:id="chapter-25-l-15837">ich meine rehte purperbrûn.</l>
				<l n="15838" xml:id="chapter-25-l-15838">daz vremede werc von Avalûn</l>
				<l n="15839" xml:id="chapter-25-l-15839">sach man ez widerhaeres an,</l>
				<l n="15840" xml:id="chapter-25-l-15840">sone wart nie kein sô wîse man,</l>
				<l n="15841" xml:id="chapter-25-l-15841">der sîne varwe erkande.</l>
				<l n="15842" xml:id="chapter-25-l-15842">si was sô maneger hande</l>
				<l n="15843" xml:id="chapter-25-l-15843">und sô gâr irrebaere,</l>
				<l n="15844" xml:id="chapter-25-l-15844">als dâ kein varwe waere.</l>
				<l n="15845" xml:id="chapter-25-l-15845">im gienc umbe sîn cregelîn</l>
				<l n="15846" xml:id="chapter-25-l-15846">ein ketene, diu was guldîn.</l>
				<l n="15847" xml:id="chapter-25-l-15847">dar an sô hienc ein schelle</l>
				<l n="15848" xml:id="chapter-25-l-15848">sô süeze und sô helle,</l>
				<l n="15849" xml:id="chapter-25-l-15849">dô ez sich rüeren began,</l>
				<l n="15850" xml:id="chapter-25-l-15850">der trûraere Tristan</l>
				<l n="15851" xml:id="chapter-25-l-15851">daz er sîner âventiure</l>
				<l n="15852" xml:id="chapter-25-l-15852">an sorge unde an triure</l>
				<l n="15853" xml:id="chapter-25-l-15853">ledic und âne gesaz</l>
				<l n="15854" xml:id="chapter-25-l-15854">unde des leides gâr vergaz,</l>
				<l n="15855" xml:id="chapter-25-l-15855">daz in durch Îsôte twanc.</l>
				<l n="15856" xml:id="chapter-25-l-15856">sô süeze was der schellen clanc,</l>
				<l n="15857" xml:id="chapter-25-l-15857">daz si nieman gehôrte,</l>
				<l n="15858" xml:id="chapter-25-l-15858">sine benaeme im und zestôrte</l>
				<l n="15859" xml:id="chapter-25-l-15859">sîne sorge und al sîn ungemach.</l>
				<l n="15860" xml:id="chapter-25-l-15860">Tristan der hôrte unde sach</l>
				<l n="15861" xml:id="chapter-25-l-15861">daz wunderlîche wunder an.</l>
				<l n="15862" xml:id="chapter-25-l-15862">hunt unde schellen er began</l>
				<l n="15863" xml:id="chapter-25-l-15863">bemerken unde betrahten,</l>
				<l n="15864" xml:id="chapter-25-l-15864">ietwederz sunder ahten,</l>
				<l n="15865" xml:id="chapter-25-l-15865">den hunt und sîne vremede hût,</l>
				<l n="15866" xml:id="chapter-25-l-15866">die schellen unde ir süezen lût.</l>
				<l n="15867" xml:id="chapter-25-l-15867">ir beider nam in wunder</l>
				<l n="15868" xml:id="chapter-25-l-15868">und dûhte in doch hier under</l>
				<l n="15869" xml:id="chapter-25-l-15869">daz wunder umbe daz hundelîn</l>
				<l n="15870" xml:id="chapter-25-l-15870">vil michel wunderlîcher sîn</l>
				<l n="15871" xml:id="chapter-25-l-15871">dan umbe den süezen schellen clanc,</l>
				<l n="15872" xml:id="chapter-25-l-15872">der ime in sîn ôre sanc</l>
				<l n="15873" xml:id="chapter-25-l-15873">und nam im sîne triure.</l>
				<l n="15874" xml:id="chapter-25-l-15874">diz dûhte in âventiure,</l>
				<l n="15875" xml:id="chapter-25-l-15875">daz er mit liehten ougen</l>
				<l n="15876" xml:id="chapter-25-l-15876">sîner ougen lougen</l>
				<l n="15877" xml:id="chapter-25-l-15877">an allen disen varwen vant</l>
				<l n="15878" xml:id="chapter-25-l-15878">und ime ir keiniu was bekant,</l>
				<l n="15879" xml:id="chapter-25-l-15879">swie vil er ir genaeme war.</l>
				<l n="15880" xml:id="chapter-25-l-15880">er greif gevuoclîche dar</l>
				<l n="15881" xml:id="chapter-25-l-15881">und streichete ez mit handen.</l>
				<l n="15882" xml:id="chapter-25-l-15882">nu dûhte Tristanden,</l>
				<l n="15883" xml:id="chapter-25-l-15883">dô er ez handelen began,</l>
				<l n="15884" xml:id="chapter-25-l-15884">er griffe palmatsîden an,</l>
				<l n="15885" xml:id="chapter-25-l-15885">sô linde was ez über al.</l>
				<l n="15886" xml:id="chapter-25-l-15886">weder ez engrein noch enbal,</l>
				<l n="15887" xml:id="chapter-25-l-15887">noch erzeigete ungebaerde nie,</l>
				<l n="15888" xml:id="chapter-25-l-15888">swaz schimpfes man mit ime begie.</l>
				<l n="15889" xml:id="chapter-25-l-15889">ouch enaz ez noch entranc niht,</l>
				<l n="15890" xml:id="chapter-25-l-15890">als daz maere von im giht.</l>
				<l n="15891" xml:id="chapter-25-l-15891">Nu daz ez dannen wart getragen,</l>
				<l n="15892" xml:id="chapter-25-l-15892">Tristandes trûren und sîn clagen</l>
				<l n="15893" xml:id="chapter-25-l-15893">daz was aber vrisch als ê</l>
				<l n="15894" xml:id="chapter-25-l-15894">und aber sô vil der triure mê,</l>
				<l n="15895" xml:id="chapter-25-l-15895">daz er alle sîne trahte,</l>
				<l n="15896" xml:id="chapter-25-l-15896">die er gehaben mahte,</l>
				<l n="15897" xml:id="chapter-25-l-15897">an die gedanke leite,</l>
				<l n="15898" xml:id="chapter-25-l-15898">mit waz gevuocheite</l>
				<l n="15899" xml:id="chapter-25-l-15899">oder mit welhen sinnen</l>
				<l n="15900" xml:id="chapter-25-l-15900">er möhte gewinnen</l>
				<l n="15901" xml:id="chapter-25-l-15901">sîner vrouwen der künigîn</l>
				<l n="15902" xml:id="chapter-25-l-15902">Petitcreiu daz hundelîn,</l>
				<l n="15903" xml:id="chapter-25-l-15903">durch daz ir senede swaere</l>
				<l n="15904" xml:id="chapter-25-l-15904">al deste minner waere.</l>
				<l n="15905" xml:id="chapter-25-l-15905">nune kunde er aber niht ersehen,</l>
				<l n="15906" xml:id="chapter-25-l-15906">wie 'z iemer möhte geschehen</l>
				<l n="15907" xml:id="chapter-25-l-15907">von bete oder von liste.</l>
				<l n="15908" xml:id="chapter-25-l-15908">wan er daz vil wol wiste,</l>
				<l n="15909" xml:id="chapter-25-l-15909">daz ez Gilân niht haete gegeben</l>
				<l n="15910" xml:id="chapter-25-l-15910">âne eine vür sîn selbes leben</l>
				<l n="15911" xml:id="chapter-25-l-15911">umbe kein guot, daz er ie gesach.</l>
				<l n="15912" xml:id="chapter-25-l-15912">diu trahte und daz ungemach</l>
				<l n="15913" xml:id="chapter-25-l-15913">daz lag im in dem herzen ie</l>
				<l n="15914" xml:id="chapter-25-l-15914">und entete doch diu gelîche nie.</l>
				<l n="15915" xml:id="chapter-25-l-15915">Als uns diu wâre istôrje seit</l>
				<l n="15916" xml:id="chapter-25-l-15916">von Tristandes manheit,</l>
				<l n="15917" xml:id="chapter-25-l-15917">sô was des selben mâles</l>
				<l n="15918" xml:id="chapter-25-l-15918">dem lande ze Swâles</l>
				<l n="15919" xml:id="chapter-25-l-15919">ein rise bî gesezzen,</l>
				<l n="15920" xml:id="chapter-25-l-15920">hochvertic und vermezzen,</l>
				<l n="15921" xml:id="chapter-25-l-15921">und haete ûf der rivâgen hûs</l>
				<l n="15922" xml:id="chapter-25-l-15922">und hiez der Urgân li vilûs.</l>
				<l n="15923" xml:id="chapter-25-l-15923">dem selben risen dem was Gilân</l>
				<l n="15924" xml:id="chapter-25-l-15924">und sîn lant Swâles undertân</l>
				<l n="15925" xml:id="chapter-25-l-15925">und solten ime den zins geben,</l>
				<l n="15926" xml:id="chapter-25-l-15926">daz er daz lantliut lieze leben</l>
				<l n="15927" xml:id="chapter-25-l-15927">âne nôt und âne leit.</l>
				<l n="15928" xml:id="chapter-25-l-15928">hie mite wart in den hof geseit,</l>
				<l n="15929" xml:id="chapter-25-l-15929">Urgân der rise der waere komen</l>
				<l n="15930" xml:id="chapter-25-l-15930">und haete vür sich genomen,</l>
				<l n="15931" xml:id="chapter-25-l-15931">daz sîn zins dâ solte sîn,</l>
				<l n="15932" xml:id="chapter-25-l-15932">rinder, schâf unde swîn</l>
				<l n="15933" xml:id="chapter-25-l-15933">und hiez daz vor im dannen jagen.</l>
				<l n="15934" xml:id="chapter-25-l-15934">hie mite begunde ouch Gilân sagen</l>
				<l n="15935" xml:id="chapter-25-l-15935">sînem vriunt Tristande maere.</l>
				<l n="15936" xml:id="chapter-25-l-15936">wie dirre zins waere</l>
				<l n="15937" xml:id="chapter-25-l-15937">mit gewalte und mit archeit</l>
				<l n="15938" xml:id="chapter-25-l-15938">von allerêrste ûf geleit.</l>
				<l n="15939" xml:id="chapter-25-l-15939">'nu saget mir, hêrre' sprach Tristan</l>
				<l n="15940" xml:id="chapter-25-l-15940">'ob ich iuch des benemen kan</l>
				<l n="15941" xml:id="chapter-25-l-15941">und iu gehilfe in kurzer zît,</l>
				<l n="15942" xml:id="chapter-25-l-15942">daz ir des zinses ledic sît,</l>
				<l n="15943" xml:id="chapter-25-l-15943">die wîle ir iemer sult geleben.</l>
				<l n="15944" xml:id="chapter-25-l-15944">waz welt ir mir ze lône geben?'</l>
				<l n="15945" xml:id="chapter-25-l-15945">'entriuwen hêrre' sprach Gilân</l>
				<l n="15946" xml:id="chapter-25-l-15946">'ich gibe iu gerne, swaz ich hân.'</l>
				<l n="15947" xml:id="chapter-25-l-15947">Tristan sprach aber dô vürbaz:</l>
				<l n="15948" xml:id="chapter-25-l-15948">'hêrre, vertriuwet ir mir daz,</l>
				<l n="15949" xml:id="chapter-25-l-15949">mit swelher rede sô ich 'z getuo,</l>
				<l n="15950" xml:id="chapter-25-l-15950">sô hilfe ich iu binamen dar zuo,</l>
				<l n="15951" xml:id="chapter-25-l-15951">daz ir nâch kurzlîcher zît</l>
				<l n="15952" xml:id="chapter-25-l-15952">Urgânes iemer ledic sît,</l>
				<l n="15953" xml:id="chapter-25-l-15953">oder ich verliuse daz leben.'</l>
				<l n="15954" xml:id="chapter-25-l-15954">'entriuwen hêrre, ich sol iu geben,</l>
				<l n="15955" xml:id="chapter-25-l-15955">swes ir gemuotet' sprach Gilân;</l>
				<l n="15956" xml:id="chapter-25-l-15956">'swaz ir gebietet, deist getân.'</l>
				<l n="15957" xml:id="chapter-25-l-15957">er bôt im triuwe unde hant.</l>
				<l n="15958" xml:id="chapter-25-l-15958">Tristande wart zehant besant</l>
				<l n="15959" xml:id="chapter-25-l-15959">sîn ors und ouch sîn îsen.</l>
				<l n="15960" xml:id="chapter-25-l-15960">hie mite bat er sich wîsen</l>
				<l n="15961" xml:id="chapter-25-l-15961">hin, dâ des vâlandes barn</l>
				<l n="15962" xml:id="chapter-25-l-15962">mit dem roube wider solte varn.</l>
				<l n="15963" xml:id="chapter-25-l-15963">Tristan zehant gewîset wart</l>
				<l n="15964" xml:id="chapter-25-l-15964">vil rehte ûf Urgânes vart</l>
				<l n="15965" xml:id="chapter-25-l-15965">in einen harte wilden walt</l>
				<l n="15966" xml:id="chapter-25-l-15966">und stiez der an des risen gewalt</l>
				<l n="15967" xml:id="chapter-25-l-15967">des endes, dâ der roup ie</l>
				<l n="15968" xml:id="chapter-25-l-15968">über eine brucke wider gie.</l>
				<l n="15969" xml:id="chapter-25-l-15969">roup unde rise die kâmen sâ.</l>
				<l n="15970" xml:id="chapter-25-l-15970">nu was ouch Tristan vor in dâ</l>
				<l n="15971" xml:id="chapter-25-l-15971">und enlie den roup niht vürbaz gân.</l>
				<l n="15972" xml:id="chapter-25-l-15972">nu daz der veige rise Urgân</l>
				<l n="15973" xml:id="chapter-25-l-15973">werre an der brucke wart gewar,</l>
				<l n="15974" xml:id="chapter-25-l-15974">er kêrte unstetelîche dar</l>
				<l n="15975" xml:id="chapter-25-l-15975">mit einer harte langen</l>
				<l n="15976" xml:id="chapter-25-l-15976">stehelînen stangen,</l>
				<l n="15977" xml:id="chapter-25-l-15977">die truog er hôhe unde enbor.</l>
				<l n="15978" xml:id="chapter-25-l-15978">nu er den ritter dâ vor</l>
				<l n="15979" xml:id="chapter-25-l-15979">sô wol gewâfenden sach,</l>
				<l n="15980" xml:id="chapter-25-l-15980">unwertlîch er im zuo sprach:</l>
				<l n="15981" xml:id="chapter-25-l-15981">'vriunt ûf dem orse, wer sît ir?</l>
				<l n="15982" xml:id="chapter-25-l-15982">war umbe enlâzet ir mir</l>
				<l n="15983" xml:id="chapter-25-l-15983">mîne habe niht über gân?</l>
				<l n="15984" xml:id="chapter-25-l-15984">weiz got daz ir ez habet getân,</l>
				<l n="15985" xml:id="chapter-25-l-15985">daz engât iu niuwan an daz leben</l>
				<l n="15986" xml:id="chapter-25-l-15986">oder aber ir müezet iuch ergeben.'</l>
				<l n="15987" xml:id="chapter-25-l-15987">der ûf dem orse sprach zehant:</l>
				<l n="15988" xml:id="chapter-25-l-15988">'vriunt, ich bin Tristan genant.</l>
				<l n="15989" xml:id="chapter-25-l-15989">weistû 's nu wol, nu vürhte ich</l>
				<l n="15990" xml:id="chapter-25-l-15990">dîne stange unde dich</l>
				<l n="15991" xml:id="chapter-25-l-15991">niht eine halbe bône.</l>
				<l n="15992" xml:id="chapter-25-l-15992">von diu sô var vil schône</l>
				<l n="15993" xml:id="chapter-25-l-15993">und wizze et waerlîche daz:</l>
				<l n="15994" xml:id="chapter-25-l-15994">dîn roup enkumet niht vürbaz,</l>
				<l n="15995" xml:id="chapter-25-l-15995">als verre als ich 'z erweren kan.'</l>
				<l n="15996" xml:id="chapter-25-l-15996">'jâ' sprach der rise 'hêr Tristan,</l>
				<l n="15997" xml:id="chapter-25-l-15997">ir waenet haben bestanden</l>
				<l n="15998" xml:id="chapter-25-l-15998">Môrolden von Îlanden,</l>
				<l n="15999" xml:id="chapter-25-l-15999">mit dem ir iuwer vehte</l>
				<l n="16000" xml:id="chapter-25-l-16000">mit grôzem unrehte</l>
				<l n="16001" xml:id="chapter-25-l-16001">umbe niht zesamene truoget</l>
				<l n="16002" xml:id="chapter-25-l-16002">und in durch hôhvart sluoget.</l>
				<l n="16003" xml:id="chapter-25-l-16003">ouch enist ez niht umbe mich gewant</l>
				<l n="16004" xml:id="chapter-25-l-16004">als umbe jenen von Îlant,</l>
				<l n="16005" xml:id="chapter-25-l-16005">den ir mit schalle an kâmet</l>
				<l n="16006" xml:id="chapter-25-l-16006">und ime die schoenen nâmet,</l>
				<l n="16007" xml:id="chapter-25-l-16007">die blüejenden Îsolde,</l>
				<l n="16008" xml:id="chapter-25-l-16008">die er bereden wolde.</l>
				<l n="16009" xml:id="chapter-25-l-16009">nein nein, diu rivâge ist mîn hûs</l>
				<l n="16010" xml:id="chapter-25-l-16010">und heize ich Urgân li vilûs.</l>
				<l n="16011" xml:id="chapter-25-l-16011">wol balde von der strâzen!'</l>
				<l n="16012" xml:id="chapter-25-l-16012">Hie mite begunde er mâzen</l>
				<l n="16013" xml:id="chapter-25-l-16013">mit beiden sînen handen</l>
				<l n="16014" xml:id="chapter-25-l-16014">die rihte wider Tristanden</l>
				<l n="16015" xml:id="chapter-25-l-16015">einen wurf und einen swanc,</l>
				<l n="16016" xml:id="chapter-25-l-16016">der was grôz unde lanc.</l>
				<l n="16017" xml:id="chapter-25-l-16017">dem haete er sîne mâze</l>
				<l n="16018" xml:id="chapter-25-l-16018">an der seige und an dem lâze</l>
				<l n="16019" xml:id="chapter-25-l-16019">rehte in der merke gegeben,</l>
				<l n="16020" xml:id="chapter-25-l-16020">daz er Tristande an sîn leben</l>
				<l n="16021" xml:id="chapter-25-l-16021">solte sîn gegangen.</l>
				<l n="16022" xml:id="chapter-25-l-16022">und alse er mit der stangen</l>
				<l n="16023" xml:id="chapter-25-l-16023">hin z' ime begunde swenken,</l>
				<l n="16024" xml:id="chapter-25-l-16024">Tristan begunde wenken.</l>
				<l n="16025" xml:id="chapter-25-l-16025">und iedoch wancte er niht alsô,</l>
				<l n="16026" xml:id="chapter-25-l-16026">er enwürfe ime daz ors dô</l>
				<l n="16027" xml:id="chapter-25-l-16027">vor den goffen gâr enzwei.</l>
				<l n="16028" xml:id="chapter-25-l-16028">der ungehiure rise erschrei</l>
				<l n="16029" xml:id="chapter-25-l-16029">und rief Tristanden lachend an:</l>
				<l n="16030" xml:id="chapter-25-l-16030">'sô gehelfe iu got, hêr Tristan!</l>
				<l n="16031" xml:id="chapter-25-l-16031">engâhet niht ze rîtene</l>
				<l n="16032" xml:id="chapter-25-l-16032">geruochet mîn ze bîtene,</l>
				<l n="16033" xml:id="chapter-25-l-16033">ob ich iuch müge ervlehen,</l>
				<l n="16034" xml:id="chapter-25-l-16034">daz ir mich mîn lantlehen</l>
				<l n="16035" xml:id="chapter-25-l-16035">mit genâden und mit êren</l>
				<l n="16036" xml:id="chapter-25-l-16036">vürbaz lâzet kêren!'</l>
				<l n="16037" xml:id="chapter-25-l-16037">Tristan erbeizete an daz gras,</l>
				<l n="16038" xml:id="chapter-25-l-16038">wan ime daz ors erslagen was.</l>
				<l n="16039" xml:id="chapter-25-l-16039">und mit dem sper sô kêrte er her.</l>
				<l n="16040" xml:id="chapter-25-l-16040">er stach Urgâne mit dem sper</l>
				<l n="16041" xml:id="chapter-25-l-16041">zem ougen eine wunden.</l>
				<l n="16042" xml:id="chapter-25-l-16042">dâ was der veige vunden.</l>
				<l n="16043" xml:id="chapter-25-l-16043">der ungehiure rise Urgân</l>
				<l n="16044" xml:id="chapter-25-l-16044">er lie wol balde hine gân</l>
				<l n="16045" xml:id="chapter-25-l-16045">des endes, dâ diu stange lac.</l>
				<l n="16046" xml:id="chapter-25-l-16046">nu er die hant dar nâch gewac,</l>
				<l n="16047" xml:id="chapter-25-l-16047">nu haete ouch Tristan sîn sper</l>
				<l n="16048" xml:id="chapter-25-l-16048">von ime geworfen und kam her</l>
				<l n="16049" xml:id="chapter-25-l-16049">gerüeret mit dem swerte.</l>
				<l n="16050" xml:id="chapter-25-l-16050">er traf in, alse er gerte.</l>
				<l n="16051" xml:id="chapter-25-l-16051">wan er sluoc ime die selben hant,</l>
				<l n="16052" xml:id="chapter-25-l-16052">diu nâch der stange was gewant,</l>
				<l n="16053" xml:id="chapter-25-l-16053">daz s' an der erden belac,</l>
				<l n="16054" xml:id="chapter-25-l-16054">und gab im aber einen slac</l>
				<l n="16055" xml:id="chapter-25-l-16055">zem schenkel unde kêrte dan.</l>
				<l n="16056" xml:id="chapter-25-l-16056">Urgân der schadehafte man</l>
				<l n="16057" xml:id="chapter-25-l-16057">greif mit der linken hant dernider,</l>
				<l n="16058" xml:id="chapter-25-l-16058">die stangen zucte er aber wider</l>
				<l n="16059" xml:id="chapter-25-l-16059">und lief an sînen anden.</l>
				<l n="16060" xml:id="chapter-25-l-16060">er jagete Tristanden</l>
				<l n="16061" xml:id="chapter-25-l-16061">under den boumen umbe</l>
				<l n="16062" xml:id="chapter-25-l-16062">manege angestlîche crumbe.</l>
				<l n="16063" xml:id="chapter-25-l-16063">Sus wart der vlôz alse grôz,</l>
				<l n="16064" xml:id="chapter-25-l-16064">der von Urgânes wunden vlôz,</l>
				<l n="16065" xml:id="chapter-25-l-16065">daz der vâlandes man</l>
				<l n="16066" xml:id="chapter-25-l-16066">vil sêre vürhten began,</l>
				<l n="16067" xml:id="chapter-25-l-16067">im solte von dem bluote</l>
				<l n="16068" xml:id="chapter-25-l-16068">an crefte unde an muote</l>
				<l n="16069" xml:id="chapter-25-l-16069">in kurzen zîten abe gân.</l>
				<l n="16070" xml:id="chapter-25-l-16070">er lie roup unde ritter stân</l>
				<l n="16071" xml:id="chapter-25-l-16071">und nam die hant, dâ er si vant,</l>
				<l n="16072" xml:id="chapter-25-l-16072">und kêrte wider heim zehant</l>
				<l n="16073" xml:id="chapter-25-l-16073">in sîne veste balde.</l>
				<l n="16074" xml:id="chapter-25-l-16074">Tristan stuont in dem walde</l>
				<l n="16075" xml:id="chapter-25-l-16075">bî sînem roube al eine.</l>
				<l n="16076" xml:id="chapter-25-l-16076">sîn angest was niht cleine,</l>
				<l n="16077" xml:id="chapter-25-l-16077">daz Urgân lebende dannen was.</l>
				<l n="16078" xml:id="chapter-25-l-16078">er saz nider ûf daz gras</l>
				<l n="16079" xml:id="chapter-25-l-16079">gedenkende unde trahtende,</l>
				<l n="16080" xml:id="chapter-25-l-16080">in sînen sinnen ahtende,</l>
				<l n="16081" xml:id="chapter-25-l-16081">sît daz er sîner taete</l>
				<l n="16082" xml:id="chapter-25-l-16082">keine bewaerde haete</l>
				<l n="16083" xml:id="chapter-25-l-16083">wan eine den zins unde den roup,</l>
				<l n="16084" xml:id="chapter-25-l-16084">sone trüege in niht vür umbe ein loup</l>
				<l n="16085" xml:id="chapter-25-l-16085">sîn angest und sîn arbeit,</l>
				<l n="16086" xml:id="chapter-25-l-16086">die er dar an haete geleit,</l>
				<l n="16087" xml:id="chapter-25-l-16087">und dâhte, im solte Gilân</l>
				<l n="16088" xml:id="chapter-25-l-16088">sînes gelübedes abe gân,</l>
				<l n="16089" xml:id="chapter-25-l-16089">als under in zwein was benant.</l>
				<l n="16090" xml:id="chapter-25-l-16090">er kêrte ûf sînen wec zehant</l>
				<l n="16091" xml:id="chapter-25-l-16091">und lief vil ebene ûf dem spor,</l>
				<l n="16092" xml:id="chapter-25-l-16092">als Urgân was geloufen vor</l>
				<l n="16093" xml:id="chapter-25-l-16093">und dâ diu erde und daz gras</l>
				<l n="16094" xml:id="chapter-25-l-16094">mit bluote hin geverwet was.</l>
				<l n="16095" xml:id="chapter-25-l-16095">Nû er zem castêle kam,</l>
				<l n="16096" xml:id="chapter-25-l-16096">vil vlîzeclîche er war nam</l>
				<l n="16097" xml:id="chapter-25-l-16097">Urgânes wâ unde wâ.</l>
				<l n="16098" xml:id="chapter-25-l-16098">nune vand er weder in dâ</l>
				<l n="16099" xml:id="chapter-25-l-16099">noch nieman, der ie leben gewan.</l>
				<l n="16100" xml:id="chapter-25-l-16100">wan der versêrete man</l>
				<l n="16101" xml:id="chapter-25-l-16101">der haete, als uns daz maere seit,</l>
				<l n="16102" xml:id="chapter-25-l-16102">sîne verlorne hant geleit</l>
				<l n="16103" xml:id="chapter-25-l-16103">ûf einen tisch in sînem sal</l>
				<l n="16104" xml:id="chapter-25-l-16104">und was er von der burc ze tal</l>
				<l n="16105" xml:id="chapter-25-l-16105">den berc geloufen wurze graben,</l>
				<l n="16106" xml:id="chapter-25-l-16106">die er zen wunden solte haben,</l>
				<l n="16107" xml:id="chapter-25-l-16107">an den er ouch wol wiste</l>
				<l n="16108" xml:id="chapter-25-l-16108">die craft sîner geniste.</l>
				<l n="16109" xml:id="chapter-25-l-16109">ouch haete er 'z alsô vor bedâht,</l>
				<l n="16110" xml:id="chapter-25-l-16110">haete er die hant zem arme brâht</l>
				<l n="16111" xml:id="chapter-25-l-16111">mit liste, den er wol kunde,</l>
				<l n="16112" xml:id="chapter-25-l-16112">enzît und ê der stunde,</l>
				<l n="16113" xml:id="chapter-25-l-16113">daz sî mitalle waere tôt,</l>
				<l n="16114" xml:id="chapter-25-l-16114">er waere wol von dirre nôt</l>
				<l n="16115" xml:id="chapter-25-l-16115">âne ouge mit der hant genesen.</l>
				<l n="16116" xml:id="chapter-25-l-16116">nu ensolte des niht wesen,</l>
				<l n="16117" xml:id="chapter-25-l-16117">wan Tristan der kam iesâ</l>
				<l n="16118" xml:id="chapter-25-l-16118">unde ersach die hant dâ.</l>
				<l n="16119" xml:id="chapter-25-l-16119">und alse er s' âne wer dâ vant,</l>
				<l n="16120" xml:id="chapter-25-l-16120">der nam s' und kêrte dan zehant</l>
				<l n="16121" xml:id="chapter-25-l-16121">reht alse er ouch was komen dar.</l>
				<l n="16122" xml:id="chapter-25-l-16122">Urgân kam wider und wart gewar,</l>
				<l n="16123" xml:id="chapter-25-l-16123">daz er die hant haete verlorn.</l>
				<l n="16124" xml:id="chapter-25-l-16124">ime was leide unde zorn.</l>
				<l n="16125" xml:id="chapter-25-l-16125">sîn arzenîe warf er nider,</l>
				<l n="16126" xml:id="chapter-25-l-16126">er kêrte nâch Tristande wider.</l>
				<l n="16127" xml:id="chapter-25-l-16127">der was hin über die brucke komen</l>
				<l n="16128" xml:id="chapter-25-l-16128">und haete guote war genomen,</l>
				<l n="16129" xml:id="chapter-25-l-16129">daz er nâch ime gerüeret kam.</l>
				<l n="16130" xml:id="chapter-25-l-16130">des risen hant er balde nam,</l>
				<l n="16131" xml:id="chapter-25-l-16131">under einen ronen er si barc.</l>
				<l n="16132" xml:id="chapter-25-l-16132">alrêrste was sîn angest starc</l>
				<l n="16133" xml:id="chapter-25-l-16133">zuo dem ungehiuren man,</l>
				<l n="16134" xml:id="chapter-25-l-16134">wan dâ enwas kein zwîvel an,</l>
				<l n="16135" xml:id="chapter-25-l-16135">ezn müese ir eines tôt sîn:</l>
				<l n="16136" xml:id="chapter-25-l-16136">eintweder des risen oder sîn.</l>
				<l n="16137" xml:id="chapter-25-l-16137">er kêrte gein der brucke her</l>
				<l n="16138" xml:id="chapter-25-l-16138">unde begegente im mit dem sper.</l>
				<l n="16139" xml:id="chapter-25-l-16139">daz stach er ûf in, daz ez brach.</l>
				<l n="16140" xml:id="chapter-25-l-16140">und al zehant daz er gestach,</l>
				<l n="16141" xml:id="chapter-25-l-16141">sô was ouch der vertâne iesâ</l>
				<l n="16142" xml:id="chapter-25-l-16142">Urgân mit sîner stangen dâ.</l>
				<l n="16143" xml:id="chapter-25-l-16143">sô gîteclîche er ûf in sluoc:</l>
				<l n="16144" xml:id="chapter-25-l-16144">wan daz der slac verre über truoc,</l>
				<l n="16145" xml:id="chapter-25-l-16145">waere er von êre gewesen,</l>
				<l n="16146" xml:id="chapter-25-l-16146">ern waere niemer genesen.</l>
				<l n="16147" xml:id="chapter-25-l-16147">nu half aber ime, daz er genas,</l>
				<l n="16148" xml:id="chapter-25-l-16148">daz sîn Urgân sô girec was.</l>
				<l n="16149" xml:id="chapter-25-l-16149">wan er was ime ze nâhe komen</l>
				<l n="16150" xml:id="chapter-25-l-16150">und haete sînen swanc genomen</l>
				<l n="16151" xml:id="chapter-25-l-16151">ze verre hinder ime hin dan.</l>
				<l n="16152" xml:id="chapter-25-l-16152">ê dô der ungehiure man</l>
				<l n="16153" xml:id="chapter-25-l-16153">die stangen haete wider gezogen,</l>
				<l n="16154" xml:id="chapter-25-l-16154">dô haete im Tristan an erlogen</l>
				<l n="16155" xml:id="chapter-25-l-16155">einen stich zem ougen.</l>
				<l n="16156" xml:id="chapter-25-l-16156">er stach im âne lougen</l>
				<l n="16157" xml:id="chapter-25-l-16157">in sîn ander ouge einen stich.</l>
				<l n="16158" xml:id="chapter-25-l-16158">hie mite sluoc Urgân umbe sich</l>
				<l n="16159" xml:id="chapter-25-l-16159">als mit rehte ein blinder man.</l>
				<l n="16160" xml:id="chapter-25-l-16160">er gieng ez sô mit slegen an,</l>
				<l n="16161" xml:id="chapter-25-l-16161">daz Tristan vlôch hin von im stân</l>
				<l n="16162" xml:id="chapter-25-l-16162">und liez in slahende umbe gân</l>
				<l n="16163" xml:id="chapter-25-l-16163">mit sîner linken hende.</l>
				<l n="16164" xml:id="chapter-25-l-16164">sus kam, daz er dem ende</l>
				<l n="16165" xml:id="chapter-25-l-16165">sô nâhen sînen trit genam,</l>
				<l n="16166" xml:id="chapter-25-l-16166">daz Tristan dar gerüeret kam</l>
				<l n="16167" xml:id="chapter-25-l-16167">und leite an dise ritterschaft</l>
				<l n="16168" xml:id="chapter-25-l-16168">alle sîne maht und sîne craft.</l>
				<l n="16169" xml:id="chapter-25-l-16169">er ruorte snellîche hin,</l>
				<l n="16170" xml:id="chapter-25-l-16170">mit beiden handen kêrte er in</l>
				<l n="16171" xml:id="chapter-25-l-16171">von der brucken an den val.</l>
				<l n="16172" xml:id="chapter-25-l-16172">er stiez in obene hin ze tal,</l>
				<l n="16173" xml:id="chapter-25-l-16173">daz der ungehiure last</l>
				<l n="16174" xml:id="chapter-25-l-16174">an dem velse aller zebrast.</l>
				<l n="16175" xml:id="chapter-25-l-16175">Hie mite nam aber Tristan,</l>
				<l n="16176" xml:id="chapter-25-l-16176">der sigesaelige man,</l>
				<l n="16177" xml:id="chapter-25-l-16177">sîne hant und lie hine gân</l>
				<l n="16178" xml:id="chapter-25-l-16178">und kam vil schiere, dâ Gilân</l>
				<l n="16179" xml:id="chapter-25-l-16179">der herzoge gegen im reit.</l>
				<l n="16180" xml:id="chapter-25-l-16180">dem was vil inneclîche leit,</l>
				<l n="16181" xml:id="chapter-25-l-16181">daz sich Tristan ie an genam</l>
				<l n="16182" xml:id="chapter-25-l-16182">und ie ze disem kampfe kam.</l>
				<l n="16183" xml:id="chapter-25-l-16183">wan ime gâr ungedâht was,</l>
				<l n="16184" xml:id="chapter-25-l-16184">daz er genaese, als er genas.</l>
				<l n="16185" xml:id="chapter-25-l-16185">und alse er in zuo loufen sach,</l>
				<l n="16186" xml:id="chapter-25-l-16186">vrôlîchen er im zuo sprach:</l>
				<l n="16187" xml:id="chapter-25-l-16187">'â bien venjanz, gentil Tristan!</l>
				<l n="16188" xml:id="chapter-25-l-16188">saeliger man, nu saget an,</l>
				<l n="16189" xml:id="chapter-25-l-16189">wie stât ez iu? sît ir gesunt?'</l>
				<l n="16190" xml:id="chapter-25-l-16190">nu liez in Tristan sâ zestunt</l>
				<l n="16191" xml:id="chapter-25-l-16191">die tôten hant des risen sehen</l>
				<l n="16192" xml:id="chapter-25-l-16192">und seite im, alse ez was geschehen,</l>
				<l n="16193" xml:id="chapter-25-l-16193">sîn gelücke und sîne linge</l>
				<l n="16194" xml:id="chapter-25-l-16194">an allem disem dinge.</l>
				<l n="16195" xml:id="chapter-25-l-16195">des wart Gilân harte vrô.</l>
				<l n="16196" xml:id="chapter-25-l-16196">hin wider zer brucken riten si dô</l>
				<l n="16197" xml:id="chapter-25-l-16197">und vunden, alse in was geseit,</l>
				<l n="16198" xml:id="chapter-25-l-16198">nâch Tristandes wârheit</l>
				<l n="16199" xml:id="chapter-25-l-16199">einen zervallenen man</l>
				<l n="16200" xml:id="chapter-25-l-16200">und sâhen den ze wunder an.</l>
				<l n="16201" xml:id="chapter-25-l-16201">hie mite sô kêrten si hin.</l>
				<l n="16202" xml:id="chapter-25-l-16202">den roup den triben sî vor in</l>
				<l n="16203" xml:id="chapter-25-l-16203">vrôlîche wider in daz lant.</l>
				<l n="16204" xml:id="chapter-25-l-16204">hie von wart michel schal zehant</l>
				<l n="16205" xml:id="chapter-25-l-16205">ze Swâles in dem lande.</l>
				<l n="16206" xml:id="chapter-25-l-16206">man sagete dâ Tristande</l>
				<l n="16207" xml:id="chapter-25-l-16207">prîs unde lop und êre.</l>
				<l n="16208" xml:id="chapter-25-l-16208">der drîer wart nie mêre</l>
				<l n="16209" xml:id="chapter-25-l-16209">in dem lande geseit</l>
				<l n="16210" xml:id="chapter-25-l-16210">von eines mannes manheit.</l>
				<l n="16211" xml:id="chapter-25-l-16211">Nu Gilân unde Tristan,</l>
				<l n="16212" xml:id="chapter-25-l-16212">der sigesaelige man,</l>
				<l n="16213" xml:id="chapter-25-l-16213">hin wider ze hûse kâmen,</l>
				<l n="16214" xml:id="chapter-25-l-16214">ze handen aber genâmen</l>
				<l n="16215" xml:id="chapter-25-l-16215">ir gelücke unde ir maere,</l>
				<l n="16216" xml:id="chapter-25-l-16216">Tristan der wunderaere</l>
				<l n="16217" xml:id="chapter-25-l-16217">der sprach zem herzogen zehant:</l>
				<l n="16218" xml:id="chapter-25-l-16218">'herzoge hêrre, sît gemant</l>
				<l n="16219" xml:id="chapter-25-l-16219">der triuwen unde der sicherheit,</l>
				<l n="16220" xml:id="chapter-25-l-16220">als under uns wart ûf geleit</l>
				<l n="16221" xml:id="chapter-25-l-16221">und alse ir lobetet wider mich.'</l>
				<l n="16222" xml:id="chapter-25-l-16222">Gilân sprach: 'hêrre, daz tuon ich</l>
				<l n="16223" xml:id="chapter-25-l-16223">vil harte gerne. saget mir:</l>
				<l n="16224" xml:id="chapter-25-l-16224">waz ist iu liep? wes muotet ir?'</l>
				<l n="16225" xml:id="chapter-25-l-16225">'hêrre Gilân, ich muote iu,</l>
				<l n="16226" xml:id="chapter-25-l-16226">daz ir mir gebet Petitcreiu.'</l>
				<l n="16227" xml:id="chapter-25-l-16227">Gilân sprach aber: 'sô râte ich baz.'</l>
				<l n="16228" xml:id="chapter-25-l-16228">Tristan sprach: 'lât hoeren waz.'</l>
				<l n="16229" xml:id="chapter-25-l-16229">'dâ lât ir mir daz hundelîn</l>
				<l n="16230" xml:id="chapter-25-l-16230">und nemet die schoenen swester mîn</l>
				<l n="16231" xml:id="chapter-25-l-16231">und zuo z' ir halbez daz ich hân.'</l>
				<l n="16232" xml:id="chapter-25-l-16232">'nein hêrre herzoge Gilân,</l>
				<l n="16233" xml:id="chapter-25-l-16233">weset der triuwen gemant.</l>
				<l n="16234" xml:id="chapter-25-l-16234">wan elliu rîche und elliu lant</l>
				<l n="16235" xml:id="chapter-25-l-16235">diu naeme ich zwâre niht dervür,</l>
				<l n="16236" xml:id="chapter-25-l-16236">der mir ez lieze an mîne kür.</l>
				<l n="16237" xml:id="chapter-25-l-16237">ich sluog Urgânen li viliu</l>
				<l n="16238" xml:id="chapter-25-l-16238">durch niht wan durch Petitcreiu.'</l>
				<l n="16239" xml:id="chapter-25-l-16239">'entriuwen mîn hêr Tristan,</l>
				<l n="16240" xml:id="chapter-25-l-16240">lît iuwer wille baz hier an,</l>
				<l n="16241" xml:id="chapter-25-l-16241">dan alse ich iu hân vür geleit,</l>
				<l n="16242" xml:id="chapter-25-l-16242">sô loese ich mîne wârheit</l>
				<l n="16243" xml:id="chapter-25-l-16243">und leiste, swaz iu lieb ist.</l>
				<l n="16244" xml:id="chapter-25-l-16244">ine wil niemer valsch noch list</l>
				<l n="16245" xml:id="chapter-25-l-16245">gewenden noch getuon hie zuo.</l>
				<l n="16246" xml:id="chapter-25-l-16246">swie rehte ungerne ich 'z tuo,</l>
				<l n="16247" xml:id="chapter-25-l-16247">swaz ir gebietet, daz sol sîn.'</l>
				<l n="16248" xml:id="chapter-25-l-16248">hie mite hiez er daz hundelîn</l>
				<l n="16249" xml:id="chapter-25-l-16249">vür sich und vür Tristanden tragen.</l>
				<l n="16250" xml:id="chapter-25-l-16250">'seht' sprach er 'hêrre, ich wil iu sagen</l>
				<l n="16251" xml:id="chapter-25-l-16251">und wil iu sweren einen eit</l>
				<l n="16252" xml:id="chapter-25-l-16252">ûf alle mîne saelekeit,</l>
				<l n="16253" xml:id="chapter-25-l-16253">daz ich des niht gehaben kan</l>
				<l n="16254" xml:id="chapter-25-l-16254">noch nie sô liebes niht gewan</l>
				<l n="16255" xml:id="chapter-25-l-16255">âne mîn êre und mîn leben,</l>
				<l n="16256" xml:id="chapter-25-l-16256">ine wolte ez iu vil gerner geben</l>
				<l n="16257" xml:id="chapter-25-l-16257">dan mînen hunt Petitcreiu.</l>
				<l n="16258" xml:id="chapter-25-l-16258">nu nemet in hin und habet in iu.</l>
				<l n="16259" xml:id="chapter-25-l-16259">got lâze in iu ze vröuden komen!</l>
				<l n="16260" xml:id="chapter-25-l-16260">ir habet mir zwâre an ime benomen</l>
				<l n="16261" xml:id="chapter-25-l-16261">daz beste mîner ougen spil</l>
				<l n="16262" xml:id="chapter-25-l-16262">und mînes herzen wunne vil.'</l>
				<l n="16263" xml:id="chapter-25-l-16263">Tristan dô er daz hundelîn</l>
				<l n="16264" xml:id="chapter-25-l-16264">gewan in die gewalt sîn,</l>
				<l n="16265" xml:id="chapter-25-l-16265">ern haete waerlîche</l>
				<l n="16266" xml:id="chapter-25-l-16266">Rôme und elliu rîche,</l>
				<l n="16267" xml:id="chapter-25-l-16267">elliu lant und elliu mer</l>
				<l n="16268" xml:id="chapter-25-l-16268">derwider niht g' ahtet ein ber.</l>
				<l n="16269" xml:id="chapter-25-l-16269">sîn herze dazn wart nie sô vrô</l>
				<l n="16270" xml:id="chapter-25-l-16270">âne mit Îsolde alse dô.</l>
				<l n="16271" xml:id="chapter-25-l-16271">ze sîner heinlîche er gewan</l>
				<l n="16272" xml:id="chapter-25-l-16272">von Gâles einen spilman</l>
				<l n="16273" xml:id="chapter-25-l-16273">gevüegen unde wîsen.</l>
				<l n="16274" xml:id="chapter-25-l-16274">den begunde er underwîsen</l>
				<l n="16275" xml:id="chapter-25-l-16275">der vuoge unde der sinne,</l>
				<l n="16276" xml:id="chapter-25-l-16276">wie er 'z der küniginne,</l>
				<l n="16277" xml:id="chapter-25-l-16277">der schoenen Îsolde</l>
				<l n="16278" xml:id="chapter-25-l-16278">z' ir vröuden bringen solde.</l>
				<l n="16279" xml:id="chapter-25-l-16279">er verband ez dem Gâlotten</l>
				<l n="16280" xml:id="chapter-25-l-16280">wîsliche in sîner rotten.</l>
				<l n="16281" xml:id="chapter-25-l-16281">er schreip brieve unde sande ir die</l>
				<l n="16282" xml:id="chapter-25-l-16282">und enbôt ir, wâ unde wie</l>
				<l n="16283" xml:id="chapter-25-l-16283">er ez durch si haete bejaget.</l>
				<l n="16284" xml:id="chapter-25-l-16284">der spilman, alse im was gesaget</l>
				<l n="16285" xml:id="chapter-25-l-16285">und alse er underwîset wart,</l>
				<l n="16286" xml:id="chapter-25-l-16286">alsô kêrte er ûf sîne vart</l>
				<l n="16287" xml:id="chapter-25-l-16287">und kam alsô ze Tintajêl</l>
				<l n="16288" xml:id="chapter-25-l-16288">in des küneges Markes castêl,</l>
				<l n="16289" xml:id="chapter-25-l-16289">daz ime ûf sîner strâze nie</l>
				<l n="16290" xml:id="chapter-25-l-16290">an keinen dingen missegie.</l>
				<l n="16291" xml:id="chapter-25-l-16291">Brangaenen die gesprach er,</l>
				<l n="16292" xml:id="chapter-25-l-16292">hunt unde brieve antwurte er der.</l>
				<l n="16293" xml:id="chapter-25-l-16293">diu antwurte ez Îsôte.</l>
				<l n="16294" xml:id="chapter-25-l-16294">Îsôt besach genôte</l>
				<l n="16295" xml:id="chapter-25-l-16295">samet unde sunder</l>
				<l n="16296" xml:id="chapter-25-l-16296">daz wunderlîche wunder,</l>
				<l n="16297" xml:id="chapter-25-l-16297">daz s' an dem hundelîne vant.</l>
				<l n="16298" xml:id="chapter-25-l-16298">dem spilman gab sî zehant</l>
				<l n="16299" xml:id="chapter-25-l-16299">ze lône und ze solde</l>
				<l n="16300" xml:id="chapter-25-l-16300">zehen marc von golde.</l>
				<l n="16301" xml:id="chapter-25-l-16301">Si schreip unde sande</l>
				<l n="16302" xml:id="chapter-25-l-16302">brieve unde enbôt Tristande</l>
				<l n="16303" xml:id="chapter-25-l-16303">vlîzeclîchen unde starke,</l>
				<l n="16304" xml:id="chapter-25-l-16304">daz ime ir hêrre Marke</l>
				<l n="16305" xml:id="chapter-25-l-16305">holt unde willic waere</l>
				<l n="16306" xml:id="chapter-25-l-16306">noch hin z' im dirre maere</l>
				<l n="16307" xml:id="chapter-25-l-16307">niemer war genaeme.</l>
				<l n="16308" xml:id="chapter-25-l-16308">daz er binamen kaeme.</l>
				<l n="16309" xml:id="chapter-25-l-16309">si haete ez allez hin geleit.</l>
				<l n="16310" xml:id="chapter-25-l-16310">Tristan tete, alse im wart geseit.</l>
				<l n="16311" xml:id="chapter-25-l-16311">er kêrte wider heim zehant.</l>
				<l n="16312" xml:id="chapter-25-l-16312">künec unde hof, liut unde lant</l>
				<l n="16313" xml:id="chapter-25-l-16313">die buten im aber êre als ê.</l>
				<l n="16314" xml:id="chapter-25-l-16314">êren dern wart ime nie mê</l>
				<l n="16315" xml:id="chapter-25-l-16315">da ze hove erboten danne dô</l>
				<l n="16316" xml:id="chapter-25-l-16316">wan sô vil, daz im Marjodô</l>
				<l n="16317" xml:id="chapter-25-l-16317">êre ûzerthalp des herzen bôt</l>
				<l n="16318" xml:id="chapter-25-l-16318">und sîn gewete petit Melôt.</l>
				<l n="16319" xml:id="chapter-25-l-16319">die sîne vînde ê wâren,</l>
				<l n="16320" xml:id="chapter-25-l-16320">swaz êren ime die bâren,</l>
				<l n="16321" xml:id="chapter-25-l-16321">dâ was vil lützel êren bî.</l>
				<l n="16322" xml:id="chapter-25-l-16322">hie sprechet alle, wie dem sî:</l>
				<l n="16323" xml:id="chapter-25-l-16323">dâ diu samblanze geschiht,</l>
				<l n="16324" xml:id="chapter-25-l-16324">weder ist ez êre oder niht?</l>
				<l n="16325" xml:id="chapter-25-l-16325">ich spriche nein unde jâ.</l>
				<l n="16326" xml:id="chapter-25-l-16326">nein unde jâ sint beidiu dâ.</l>
				<l n="16327" xml:id="chapter-25-l-16327">nein an jenem, der si birt,</l>
				<l n="16328" xml:id="chapter-25-l-16328">jâ an disem, dem si wirt.</l>
				<l n="16329" xml:id="chapter-25-l-16329">diu zwei sint beide an disen zwein,</l>
				<l n="16330" xml:id="chapter-25-l-16330">man vindet dâ jâ unde nein.</l>
				<l n="16331" xml:id="chapter-25-l-16331">waz ist der rede nu mêre?</l>
				<l n="16332" xml:id="chapter-25-l-16332">ez ist êre âne êre.</l>
				<l n="16333" xml:id="chapter-25-l-16333">Nu seite Îsôt diu künigîn</l>
				<l n="16334" xml:id="chapter-25-l-16334">ir hêrren umbe daz hundelîn,</l>
				<l n="16335" xml:id="chapter-25-l-16335">ir muoter haete ez ir gesant,</l>
				<l n="16336" xml:id="chapter-25-l-16336">diu wîse künegîn von Îlant,</l>
				<l n="16337" xml:id="chapter-25-l-16337">und haete im heizen machen</l>
				<l n="16338" xml:id="chapter-25-l-16338">von kostlîchen sachen,</l>
				<l n="16339" xml:id="chapter-25-l-16339">von gesmîde und von golde,</l>
				<l n="16340" xml:id="chapter-25-l-16340">als man ez wünschen solde,</l>
				<l n="16341" xml:id="chapter-25-l-16341">ein wunneclîchez hûselîn</l>
				<l n="16342" xml:id="chapter-25-l-16342">und was im dâ gespreitet în</l>
				<l n="16343" xml:id="chapter-25-l-16343">ein rîcher pfelle, ûf dem ez lac.</l>
				<l n="16344" xml:id="chapter-25-l-16344">sus was ez naht unde tac</l>
				<l n="16345" xml:id="chapter-25-l-16345">offenlîchen unde tougen</l>
				<l n="16346" xml:id="chapter-25-l-16346">Îsolde vor den ougen.</l>
				<l n="16347" xml:id="chapter-25-l-16347">si haete die gewonheit,</l>
				<l n="16348" xml:id="chapter-25-l-16348">swâ sô si was, swar sô si reit,</l>
				<l n="16349" xml:id="chapter-25-l-16349">dane kam ez ûz ir ougen nie.</l>
				<l n="16350" xml:id="chapter-25-l-16350">man vuorte ez oder truog ez ie,</l>
				<l n="16351" xml:id="chapter-25-l-16351">dâ sî 'z mit ougen ane sach.</l>
				<l n="16352" xml:id="chapter-25-l-16352">und entete daz durch dekein gemach.</l>
				<l n="16353" xml:id="chapter-25-l-16353">si tete ez, als uns diz maere seit,</l>
				<l n="16354" xml:id="chapter-25-l-16354">ze niuwenne ir senede leit</l>
				<l n="16355" xml:id="chapter-25-l-16355">und ze liebe Tristande,</l>
				<l n="16356" xml:id="chapter-25-l-16356">der 'z ir durch liebe sande.</l>
				<l n="16357" xml:id="chapter-25-l-16357">sine haete kein gemach dervan.</l>
				<l n="16358" xml:id="chapter-25-l-16358">ir senfte dern lac niht dar an.</l>
				<l n="16359" xml:id="chapter-25-l-16359">Wan diu getriuwe künigîn</l>
				<l n="16360" xml:id="chapter-25-l-16360">dâ mite daz ir daz hundelîn</l>
				<l n="16361" xml:id="chapter-25-l-16361">zem allerêrsten kam</l>
				<l n="16362" xml:id="chapter-25-l-16362">und sî die schellen vernam,</l>
				<l n="16363" xml:id="chapter-25-l-16363">von der s' ir triure vergaz,</l>
				<l n="16364" xml:id="chapter-25-l-16364">iesâ betrahtete si daz,</l>
				<l n="16365" xml:id="chapter-25-l-16365">daz ir vriunt Tristan waere</l>
				<l n="16366" xml:id="chapter-25-l-16366">durch sî beladen mit swaere,</l>
				<l n="16367" xml:id="chapter-25-l-16367">und gedâhte ouch iesâ wider sich:</l>
				<l n="16368" xml:id="chapter-25-l-16368">'ohî ohî! und vröuwe ich mich,</l>
				<l n="16369" xml:id="chapter-25-l-16369">wie tuon ich ungetriuwe sô?</l>
				<l n="16370" xml:id="chapter-25-l-16370">war umbe wirde ich iemer vrô</l>
				<l n="16371" xml:id="chapter-25-l-16371">dekeine stunde und keine vrist,</l>
				<l n="16372" xml:id="chapter-25-l-16372">die wîle er durch mich trûric ist,</l>
				<l n="16373" xml:id="chapter-25-l-16373">der sîne vröude und sîn leben</l>
				<l n="16374" xml:id="chapter-25-l-16374">durch mich ze triure hât gegeben?</l>
				<l n="16375" xml:id="chapter-25-l-16375">wes mac ich mich gevröun âne in,</l>
				<l n="16376" xml:id="chapter-25-l-16376">des triure und des vröude ich bin?</l>
				<l n="16377" xml:id="chapter-25-l-16377">war umbe erlache ich iemer,</l>
				<l n="16378" xml:id="chapter-25-l-16378">sît daz sîn herze niemer</l>
				<l n="16379" xml:id="chapter-25-l-16379">dekein gemach gehaben kan,</l>
				<l n="16380" xml:id="chapter-25-l-16380">mîn herze daz ensî dar an?</l>
				<l n="16381" xml:id="chapter-25-l-16381">ern hât niht lebenes niuwan mîn.</l>
				<l n="16382" xml:id="chapter-25-l-16382">solt ich âne in nu lebende sîn</l>
				<l n="16383" xml:id="chapter-25-l-16383">vrô unde vröudebaere</l>
				<l n="16384" xml:id="chapter-25-l-16384">und daz er trûric waere?</l>
				<l n="16385" xml:id="chapter-25-l-16385">nune welle got der guote,</l>
				<l n="16386" xml:id="chapter-25-l-16386">daz ich in mînem muote</l>
				<l n="16387" xml:id="chapter-25-l-16387">iemer vröude âne in gehabe!'</l>
				<l n="16388" xml:id="chapter-25-l-16388">hie mite brach sî die schellen abe</l>
				<l n="16389" xml:id="chapter-25-l-16389">und lie die ketene dar an.</l>
				<l n="16390" xml:id="chapter-25-l-16390">hie verlôs ouch diu schelle van</l>
				<l n="16391" xml:id="chapter-25-l-16391">al ir reht und al ir craft.</l>
				<l n="16392" xml:id="chapter-25-l-16392">sine was nie mere lûthaft</l>
				<l n="16393" xml:id="chapter-25-l-16393">reht in ir tugende als ê.</l>
				<l n="16394" xml:id="chapter-25-l-16394">man saget, daz si niemer mê</l>
				<l n="16395" xml:id="chapter-25-l-16395">erlaschte noch zestôrte,</l>
				<l n="16396" xml:id="chapter-25-l-16396">swie vil man sî gehôrte,</l>
				<l n="16397" xml:id="chapter-25-l-16397">dekeines herzen swaere.</l>
				<l n="16398" xml:id="chapter-25-l-16398">daz was Îsôte unmaere,</l>
				<l n="16399" xml:id="chapter-25-l-16399">sine wolte doch niht vrô sîn.</l>
				<l n="16400" xml:id="chapter-25-l-16400">diu getriuwe staete senedaerîn,</l>
				<l n="16401" xml:id="chapter-25-l-16401">diu haete ir vröude unde ir leben</l>
				<l n="16402" xml:id="chapter-25-l-16402">sene unde Tristande ergeben.</l>
			</div>
			<div n="26" xml:id="chapter-26" type="chapter" data-level="1">
				<head xml:lang="deu-Latn">Die Verbannung</head>
				<l n="16403" xml:id="chapter-26-l-16403">Aber haete Tristan unde Îsôt</l>
				<l n="16404" xml:id="chapter-26-l-16404">überwunden ir sorge unde ir nôt</l>
				<l n="16405" xml:id="chapter-26-l-16405">und wâren aber des hoves wol.</l>
				<l n="16406" xml:id="chapter-26-l-16406">der hof was aber ir êren vol.</l>
				<l n="16407" xml:id="chapter-26-l-16407">ir beider lobes enwart niemê.</l>
				<l n="16408" xml:id="chapter-26-l-16408">si wâren aber heinlîch als ê</l>
				<l n="16409" xml:id="chapter-26-l-16409">ir beider hêrren Marke.</l>
				<l n="16410" xml:id="chapter-26-l-16410">ouch hâlen sî sich starke.</l>
				<l n="16411" xml:id="chapter-26-l-16411">wan sô s' ir state under in zwein</l>
				<l n="16412" xml:id="chapter-26-l-16412">niht wol mohten gehaben inein,</l>
				<l n="16413" xml:id="chapter-26-l-16413">sô dûhte sî der wille guot,</l>
				<l n="16414" xml:id="chapter-26-l-16414">der gelieben dicke sanfte tuot.</l>
				<l n="16415" xml:id="chapter-26-l-16415">der trost und der gedinge,</l>
				<l n="16416" xml:id="chapter-26-l-16416">wie man daz vollebringe,</l>
				<l n="16417" xml:id="chapter-26-l-16417">dar an daz herze danne lît,</l>
				<l n="16418" xml:id="chapter-26-l-16418">daz gibet dem herzen alle zît</l>
				<l n="16419" xml:id="chapter-26-l-16419">lebende lust und blüende craft.</l>
				<l n="16420" xml:id="chapter-26-l-16420">diz ist diu rehte trûtschaft,</l>
				<l n="16421" xml:id="chapter-26-l-16421">diz sint die besten sinne</l>
				<l n="16422" xml:id="chapter-26-l-16422">an liebe und an der minne.</l>
				<l n="16423" xml:id="chapter-26-l-16423">swâ man der tât niht haben müge,</l>
				<l n="16424" xml:id="chapter-26-l-16424">da nâch als ez der minne tüge,</l>
				<l n="16425" xml:id="chapter-26-l-16425">daz man ir gerne habe rât</l>
				<l n="16426" xml:id="chapter-26-l-16426">und neme den willen vür die tât.</l>
				<l n="16427" xml:id="chapter-26-l-16427">swâ der gewisse wille sî,</l>
				<l n="16428" xml:id="chapter-26-l-16428">dâ ensî diu guote state bî,</l>
				<l n="16429" xml:id="chapter-26-l-16429">man sol gelangen stillen</l>
				<l n="16430" xml:id="chapter-26-l-16430">mit dem gewissen willen.</l>
				<l n="16431" xml:id="chapter-26-l-16431">gespilen unde gesellen</l>
				<l n="16432" xml:id="chapter-26-l-16432">die ensulen niemêr gewellen,</l>
				<l n="16433" xml:id="chapter-26-l-16433">daz in diu state widerseit,</l>
				<l n="16434" xml:id="chapter-26-l-16434">oder si wellent al ir leit.</l>
				<l n="16435" xml:id="chapter-26-l-16435">sô man enmac, der danne wil,</l>
				<l n="16436" xml:id="chapter-26-l-16436">daz ist ein harte unwaege spil.</l>
				<l n="16437" xml:id="chapter-26-l-16437">sô man wol müge, sô welle:</l>
				<l n="16438" xml:id="chapter-26-l-16438">daz ist guot spilgevelle,</l>
				<l n="16439" xml:id="chapter-26-l-16439">dane lît niht herzeleides an.</l>
				<l n="16440" xml:id="chapter-26-l-16440">die gespiln Îsôt und Tristan</l>
				<l n="16441" xml:id="chapter-26-l-16441">sô sî der state niht mohten hân,</l>
				<l n="16442" xml:id="chapter-26-l-16442">sô liezen sî die state gân</l>
				<l n="16443" xml:id="chapter-26-l-16443">mit dem gemeinen willen hin.</l>
				<l n="16444" xml:id="chapter-26-l-16444">der wille der sleich under in</l>
				<l n="16445" xml:id="chapter-26-l-16445">lieplîchen unde suoze</l>
				<l n="16446" xml:id="chapter-26-l-16446">in micheler unmuoze.</l>
				<l n="16447" xml:id="chapter-26-l-16447">gemeine liebe, gemeiner muot</l>
				<l n="16448" xml:id="chapter-26-l-16448">die dûhten sî süeze unde guot.</l>
				<l n="16449" xml:id="chapter-26-l-16449">die gelieben die hâlen</l>
				<l n="16450" xml:id="chapter-26-l-16450">ir liebe z' allen mâlen</l>
				<l n="16451" xml:id="chapter-26-l-16451">vor dem hove und vor Marke</l>
				<l n="16452" xml:id="chapter-26-l-16452">als verre und alse starke,</l>
				<l n="16453" xml:id="chapter-26-l-16453">sô sî diu blinde liebe lie,</l>
				<l n="16454" xml:id="chapter-26-l-16454">diu mit in beiden umbe gie.</l>
				<l n="16455" xml:id="chapter-26-l-16455">Nu ist aber der minnen arcwân</l>
				<l n="16456" xml:id="chapter-26-l-16456">und sîn sâme alsô vertân:</l>
				<l n="16457" xml:id="chapter-26-l-16457">swâ sô er hin geworfen wirt,</l>
				<l n="16458" xml:id="chapter-26-l-16458">daz er diu wurzelîn gebirt,</l>
				<l n="16459" xml:id="chapter-26-l-16459">dâ ist er alsô vrühtic,</l>
				<l n="16460" xml:id="chapter-26-l-16460">sô biric und sô zühtic,</l>
				<l n="16461" xml:id="chapter-26-l-16461">die wîle er keine viuhte hât,</l>
				<l n="16462" xml:id="chapter-26-l-16462">daz er dâ kûme zegât</l>
				<l n="16463" xml:id="chapter-26-l-16463">und joch niemer mac zegân.</l>
				<l n="16464" xml:id="chapter-26-l-16464">Der unmüezege arcwân</l>
				<l n="16465" xml:id="chapter-26-l-16465">der begunde aber genôte</l>
				<l n="16466" xml:id="chapter-26-l-16466">an Tristande unde Îsôte</l>
				<l n="16467" xml:id="chapter-26-l-16467">sînen wuocher bern unde spil.</l>
				<l n="16468" xml:id="chapter-26-l-16468">dâ was der viuhte gâr ze vil</l>
				<l n="16469" xml:id="chapter-26-l-16469">der süezen gebaerde,</l>
				<l n="16470" xml:id="chapter-26-l-16470">an der man die bewaerde</l>
				<l n="16471" xml:id="chapter-26-l-16471">der minne z' allen zîten sach.</l>
				<l n="16472" xml:id="chapter-26-l-16472">er haete vil wâr, der dâ sprach:</l>
				<l n="16473" xml:id="chapter-26-l-16473">swie man es hüetende sî,</l>
				<l n="16474" xml:id="chapter-26-l-16474">si sint doch gerne ein ander bî,</l>
				<l n="16475" xml:id="chapter-26-l-16475">daz ouge bî dem herzen,</l>
				<l n="16476" xml:id="chapter-26-l-16476">der vinger bî dem smerzen.</l>
				<l n="16477" xml:id="chapter-26-l-16477">des herzen leitesterne</l>
				<l n="16478" xml:id="chapter-26-l-16478">die schâchent vil gerne</l>
				<l n="16479" xml:id="chapter-26-l-16479">dar, dar daz herze ist gewant.</l>
				<l n="16480" xml:id="chapter-26-l-16480">Ouch gât der vinger und diu hant</l>
				<l n="16481" xml:id="chapter-26-l-16481">vil dicke und ze maneger zît</l>
				<l n="16482" xml:id="chapter-26-l-16482">des endes, dâ der smerze lît.</l>
				<l n="16483" xml:id="chapter-26-l-16483">als tâten die gelieben ie.</l>
				<l n="16484" xml:id="chapter-26-l-16484">sine mohten noch enkunden nie</l>
				<l n="16485" xml:id="chapter-26-l-16485">durch keine ir angest verlân,</l>
				<l n="16486" xml:id="chapter-26-l-16486">sine bûweten den arcwân</l>
				<l n="16487" xml:id="chapter-26-l-16487">mit manegem süezem blicke</l>
				<l n="16488" xml:id="chapter-26-l-16488">vil ofte und alze dicke.</l>
				<l n="16489" xml:id="chapter-26-l-16489">wan leider, alse ich iezuo las,</l>
				<l n="16490" xml:id="chapter-26-l-16490">des herzen vriunt, daz ouge, was</l>
				<l n="16491" xml:id="chapter-26-l-16491">gewendet nâch dem herzen ie,</l>
				<l n="16492" xml:id="chapter-26-l-16492">diu hant ie nâch dem smerzen gie.</l>
				<l n="16493" xml:id="chapter-26-l-16493">si begunden dicke under in zwein</l>
				<l n="16494" xml:id="chapter-26-l-16494">ir ougen unde ir herze in ein</l>
				<l n="16495" xml:id="chapter-26-l-16495">mit blicken sô verstricken,</l>
				<l n="16496" xml:id="chapter-26-l-16496">daz sî sich ûz ir blicken</l>
				<l n="16497" xml:id="chapter-26-l-16497">oft und ze manegen stunden</l>
				<l n="16498" xml:id="chapter-26-l-16498">nie sô verrihten kunden,</l>
				<l n="16499" xml:id="chapter-26-l-16499">Marke envünde ie dar inne</l>
				<l n="16500" xml:id="chapter-26-l-16500">den balsemen der minne.</l>
				<l n="16501" xml:id="chapter-26-l-16501">durch daz er nam ir allez war.</l>
				<l n="16502" xml:id="chapter-26-l-16502">sîn ouge daz stuont allez dar.</l>
				<l n="16503" xml:id="chapter-26-l-16503">er sach vil dicke tougen</l>
				<l n="16504" xml:id="chapter-26-l-16504">die warheit in ir ougen</l>
				<l n="16505" xml:id="chapter-26-l-16505">und anders aber an nihte</l>
				<l n="16506" xml:id="chapter-26-l-16506">niwan an ir gesihte.</l>
				<l n="16507" xml:id="chapter-26-l-16507">daz was sô rehte minneclîch,</l>
				<l n="16508" xml:id="chapter-26-l-16508">sô süeze und alsô senerîch,</l>
				<l n="16509" xml:id="chapter-26-l-16509">daz ez im an sîn herze gie</l>
				<l n="16510" xml:id="chapter-26-l-16510">und solhen zorn dâ von gevie,</l>
				<l n="16511" xml:id="chapter-26-l-16511">solhen nît und solhen haz,</l>
				<l n="16512" xml:id="chapter-26-l-16512">daz er diz unde daz,</l>
				<l n="16513" xml:id="chapter-26-l-16513">zwîvel unde arcwân</l>
				<l n="16514" xml:id="chapter-26-l-16514">allez z' einer hant lie gân.</l>
				<l n="16515" xml:id="chapter-26-l-16515">im haete leit unde zorn</l>
				<l n="16516" xml:id="chapter-26-l-16516">sinne unde mâze verlorn.</l>
				<l n="16517" xml:id="chapter-26-l-16517">ez was sîner sinne ein tôt,</l>
				<l n="16518" xml:id="chapter-26-l-16518">daz sîn herzeliep Îsôt</l>
				<l n="16519" xml:id="chapter-26-l-16519">ieman solte meinen</l>
				<l n="16520" xml:id="chapter-26-l-16520">mit triuwen wan in einen.</l>
				<l n="16521" xml:id="chapter-26-l-16521">wan ime was ie genôte</l>
				<l n="16522" xml:id="chapter-26-l-16522">niht dinges vor Îsôte</l>
				<l n="16523" xml:id="chapter-26-l-16523">und was ie dar an staete.</l>
				<l n="16524" xml:id="chapter-26-l-16524">swaz zornes er haete,</l>
				<l n="16525" xml:id="chapter-26-l-16525">sô was im ie sîn liebez wîp</l>
				<l n="16526" xml:id="chapter-26-l-16526">liep unde lieber dan sîn lîp.</l>
				<l n="16527" xml:id="chapter-26-l-16527">swie liep si' m aber waere,</l>
				<l n="16528" xml:id="chapter-26-l-16528">doch brahte in disiu swaere</l>
				<l n="16529" xml:id="chapter-26-l-16529">und diz vil tobelîche leit</l>
				<l n="16530" xml:id="chapter-26-l-16530">in alsô groze tobeheit,</l>
				<l n="16531" xml:id="chapter-26-l-16531">daz er sich es gâr bewac</l>
				<l n="16532" xml:id="chapter-26-l-16532">und niwan an sîme zorne lac.</l>
				<l n="16533" xml:id="chapter-26-l-16533">ern haete niht gegeben ein hâr,</l>
				<l n="16534" xml:id="chapter-26-l-16534">waere ez gelogen oder wâr.</l>
				<l n="16535" xml:id="chapter-26-l-16535">In disem blinden leide</l>
				<l n="16536" xml:id="chapter-26-l-16536">besande er si beide</l>
				<l n="16537" xml:id="chapter-26-l-16537">vür den hof in den palas,</l>
				<l n="16538" xml:id="chapter-26-l-16538">dâ al daz hovegesinde was.</l>
				<l n="16539" xml:id="chapter-26-l-16539">z' Îsôte er offenlîche sprach,</l>
				<l n="16540" xml:id="chapter-26-l-16540">daz al der hof hôrte unde sach:</l>
				<l n="16541" xml:id="chapter-26-l-16541">'mîn vrouwe Îsôt von Îlant,</l>
				<l n="16542" xml:id="chapter-26-l-16542">liut unde lande ist wol erkant,</l>
				<l n="16543" xml:id="chapter-26-l-16543">wie sêre ir g' arcwaenet sît</l>
				<l n="16544" xml:id="chapter-26-l-16544">nu lange und vor maneger zît</l>
				<l n="16545" xml:id="chapter-26-l-16545">mit mînem neven Tristande.</l>
				<l n="16546" xml:id="chapter-26-l-16546">nu han ich maneger hande</l>
				<l n="16547" xml:id="chapter-26-l-16547">lâge unde list ûf iuch geleit,</l>
				<l n="16548" xml:id="chapter-26-l-16548">ob ir iuch dirre tumpheit</l>
				<l n="16549" xml:id="chapter-26-l-16549">durch mich woltet mâzen.</l>
				<l n="16550" xml:id="chapter-26-l-16550">nune wellet ir' z niht lazen.</l>
				<l n="16551" xml:id="chapter-26-l-16551">ine bin niht ein sô tumber man</l>
				<l n="16552" xml:id="chapter-26-l-16552">ine wizze und sehe iu daz wol an</l>
				<l n="16553" xml:id="chapter-26-l-16553">offenlîche und tougen,</l>
				<l n="16554" xml:id="chapter-26-l-16554">iuwer herze und iuwer ougen</l>
				<l n="16555" xml:id="chapter-26-l-16555">daz diu sint z' allen stunden</l>
				<l n="16556" xml:id="chapter-26-l-16556">ûf mînen neven gebunden.</l>
				<l n="16557" xml:id="chapter-26-l-16557">dem bietet unde erzeiget ir</l>
				<l n="16558" xml:id="chapter-26-l-16558">süezer gebaerde danne mir.</l>
				<l n="16559" xml:id="chapter-26-l-16559">bî der gebaerde erkenne ich mich,</l>
				<l n="16560" xml:id="chapter-26-l-16560">daz er iu lieber ist dan ich.</l>
				<l n="16561" xml:id="chapter-26-l-16561">swaz ich mir huote genime</l>
				<l n="16562" xml:id="chapter-26-l-16562">beidiu hin z' iu und hin ze ime,</l>
				<l n="16563" xml:id="chapter-26-l-16563">dazn mac ze keinen staten gestân.</l>
				<l n="16564" xml:id="chapter-26-l-16564">ez ist allez umbe niht getân,</l>
				<l n="16565" xml:id="chapter-26-l-16565">swie vil ich es getrîbe.</l>
				<l n="16566" xml:id="chapter-26-l-16566">ich hân iuch an dem lîbe</l>
				<l n="16567" xml:id="chapter-26-l-16567">so dicke gesundert,</l>
				<l n="16568" xml:id="chapter-26-l-16568">daz mich es iemer wundert,</l>
				<l n="16569" xml:id="chapter-26-l-16569">daz ir sô lange und alle zît</l>
				<l n="16570" xml:id="chapter-26-l-16570">des herzen so gemeine sît.</l>
				<l n="16571" xml:id="chapter-26-l-16571">iuwer süeze blicke</l>
				<l n="16572" xml:id="chapter-26-l-16572">hân ich gescheiden dicke</l>
				<l n="16573" xml:id="chapter-26-l-16573">und enkan doch an iu beiden</l>
				<l n="16574" xml:id="chapter-26-l-16574">der liebe niht gescheiden</l>
				<l n="16575" xml:id="chapter-26-l-16575">und hân iu des ze vil vertragen.</l>
				<l n="16576" xml:id="chapter-26-l-16576">Nu wil ich iu daz ende sagen.</l>
				<l n="16577" xml:id="chapter-26-l-16577">ine wil diz laster und diz leit,</l>
				<l n="16578" xml:id="chapter-26-l-16578">daz ir mir habet ûf geleit,</l>
				<l n="16579" xml:id="chapter-26-l-16579">mit solhen arbeiten</l>
				<l n="16580" xml:id="chapter-26-l-16580">mit iu nimêre leiten.</l>
				<l n="16581" xml:id="chapter-26-l-16581">ine lîde dirre unêre</l>
				<l n="16582" xml:id="chapter-26-l-16582">nâch dirre zît nimêre.</l>
				<l n="16583" xml:id="chapter-26-l-16583">Ouch enwil ich mich durch dise geschiht</l>
				<l n="16584" xml:id="chapter-26-l-16584">an iu sô sêre rechen niht,</l>
				<l n="16585" xml:id="chapter-26-l-16585">als ich von rehte solte,</l>
				<l n="16586" xml:id="chapter-26-l-16586">ob ich mich rechen wolte.</l>
				<l n="16587" xml:id="chapter-26-l-16587">neve Tristan, mîn vrouwe Îsôt:</l>
				<l n="16588" xml:id="chapter-26-l-16588">daz ich iu beiden den tôt</l>
				<l n="16589" xml:id="chapter-26-l-16589">oder iht herzeleides tuo,</l>
				<l n="16590" xml:id="chapter-26-l-16590">dâ sît ir mir ze liep zuo,</l>
				<l n="16591" xml:id="chapter-26-l-16591">des ich doch vil ungerne gihe.</l>
				<l n="16592" xml:id="chapter-26-l-16592">sît ich nu an iu beiden sihe,</l>
				<l n="16593" xml:id="chapter-26-l-16593">daz ir ein ander alle zît</l>
				<l n="16594" xml:id="chapter-26-l-16594">wider allem mînem willen sît</l>
				<l n="16595" xml:id="chapter-26-l-16595">lieber dan ich iu beiden sî,</l>
				<l n="16596" xml:id="chapter-26-l-16596">sô weset ouch beide ein ander bî,</l>
				<l n="16597" xml:id="chapter-26-l-16597">als iu ze muote gestê.</l>
				<l n="16598" xml:id="chapter-26-l-16598">durch mîne vorhte lât nimê.</l>
				<l n="16599" xml:id="chapter-26-l-16599">sît iuwer liebe sô grôz ist,</l>
				<l n="16600" xml:id="chapter-26-l-16600">sone wil ich iuch nâch dirre vrist</l>
				<l n="16601" xml:id="chapter-26-l-16601">beswaeren noch betwingen</l>
				<l n="16602" xml:id="chapter-26-l-16602">an keinen iuwern dingen.</l>
				<l n="16603" xml:id="chapter-26-l-16603">nemet ein ander an die hant</l>
				<l n="16604" xml:id="chapter-26-l-16604">und rûmet mir hof unde lant.</l>
				<l n="16605" xml:id="chapter-26-l-16605">sol mir leit von iu geschehen,</l>
				<l n="16606" xml:id="chapter-26-l-16606">daz enwil ich hoeren noch sehen.</l>
				<l n="16607" xml:id="chapter-26-l-16607">diu gemeinde under uns drîn</l>
				<l n="16608" xml:id="chapter-26-l-16608">diu enmac niht langer gesîn.</l>
				<l n="16609" xml:id="chapter-26-l-16609">ich wil iuch zwei derbî lân,</l>
				<l n="16610" xml:id="chapter-26-l-16610">ich eine wil dervon gân,</l>
				<l n="16611" xml:id="chapter-26-l-16611">swie ich mich dervon geloese.</l>
				<l n="16612" xml:id="chapter-26-l-16612">disiu gemeinde ist boese.</l>
				<l n="16613" xml:id="chapter-26-l-16613">ich wil ir gerne haben rât.</l>
				<l n="16614" xml:id="chapter-26-l-16614">der künec der wizzentlîche hât</l>
				<l n="16615" xml:id="chapter-26-l-16615">an minnen cumpanîe</l>
				<l n="16616" xml:id="chapter-26-l-16616">deist michel dorperîe.</l>
				<l n="16617" xml:id="chapter-26-l-16617">vart ir beidiu gote ergeben,</l>
				<l n="16618" xml:id="chapter-26-l-16618">leitet liebe unde leben,</l>
				<l n="16619" xml:id="chapter-26-l-16619">als iu ze muote gestê.</l>
				<l n="16620" xml:id="chapter-26-l-16620">dirre cumpanîe wirt niemê!'</l>
				<l n="16621" xml:id="chapter-26-l-16621">Nu diz ergie und diz geschach,</l>
				<l n="16622" xml:id="chapter-26-l-16622">reht alse ez Marke vor gesprach.</l>
				<l n="16623" xml:id="chapter-26-l-16623">Tristan und sîn vrouwe Îsôt</l>
				<l n="16624" xml:id="chapter-26-l-16624">si nigen mit maezlîcher nôt,</l>
				<l n="16625" xml:id="chapter-26-l-16625">mit küelem heneleide</l>
				<l n="16626" xml:id="chapter-26-l-16626">dem künege ir hêrren beide,</l>
				<l n="16627" xml:id="chapter-26-l-16627">dâ nâch der massenîe.</l>
				<l n="16628" xml:id="chapter-26-l-16628">diu getriuwe cumpanîe</l>
				<l n="16629" xml:id="chapter-26-l-16629">bîhanden sî sich viengen,</l>
				<l n="16630" xml:id="chapter-26-l-16630">ûf den hof si giengen.</l>
				<l n="16631" xml:id="chapter-26-l-16631">Brangaenen ir gesellîn</l>
				<l n="16632" xml:id="chapter-26-l-16632">die hiezen sî gesunde sîn</l>
				<l n="16633" xml:id="chapter-26-l-16633">und bâten sî, daz sî belibe</l>
				<l n="16634" xml:id="chapter-26-l-16634">und dâ ze hove die zît vertribe,</l>
				<l n="16635" xml:id="chapter-26-l-16635">biz s' aber von in vernaeme,</l>
				<l n="16636" xml:id="chapter-26-l-16636">wie in zwein ir dinc kaeme.</l>
				<l n="16637" xml:id="chapter-26-l-16637">daz bevulhen s' ir vil starke.</l>
				<l n="16638" xml:id="chapter-26-l-16638">Tristan nam zweinzic marke</l>
				<l n="16639" xml:id="chapter-26-l-16639">von Îsolde golde</l>
				<l n="16640" xml:id="chapter-26-l-16640">im selben unde Îsolde</l>
				<l n="16641" xml:id="chapter-26-l-16641">z' ir nôtdürfte und z' ir lîpnar.</l>
				<l n="16642" xml:id="chapter-26-l-16642">dar zuo sô brahte man im dar,</l>
				<l n="16643" xml:id="chapter-26-l-16643">des er zer verte haete gert:</l>
				<l n="16644" xml:id="chapter-26-l-16644">sîne harphen und sîn swert,</l>
				<l n="16645" xml:id="chapter-26-l-16645">sîn pirsarmbrust und sîn horn.</l>
				<l n="16646" xml:id="chapter-26-l-16646">dâ zuo sô haete er ime erkorn</l>
				<l n="16647" xml:id="chapter-26-l-16647">uz sînen bracken einen</l>
				<l n="16648" xml:id="chapter-26-l-16648">beidiu schoenen unde cleinen</l>
				<l n="16649" xml:id="chapter-26-l-16649">und was ter Hiudan genant.</l>
				<l n="16650" xml:id="chapter-26-l-16650">den nam er selbe an sîne hant.</l>
				<l n="16651" xml:id="chapter-26-l-16651">sîn gesinde bat er got bewarn</l>
				<l n="16652" xml:id="chapter-26-l-16652">und hiez si wider ze lande varn</l>
				<l n="16653" xml:id="chapter-26-l-16653">an sînen vater Ruâlen</l>
				<l n="16654" xml:id="chapter-26-l-16654">wan eine Curvenalen,</l>
				<l n="16655" xml:id="chapter-26-l-16655">den behabete er an sîner schar.</l>
				<l n="16656" xml:id="chapter-26-l-16656">dem bot er ouch die harphen dar.</l>
				<l n="16657" xml:id="chapter-26-l-16657">daz armbrust er selbe nam,</l>
				<l n="16658" xml:id="chapter-26-l-16658">daz horn unde den hunt alsam,</l>
				<l n="16659" xml:id="chapter-26-l-16659">Hiudanen, niht Petitcreiu.</l>
				<l n="16660" xml:id="chapter-26-l-16660">sus riten si dan von hove si driu.</l>
				<l n="16661" xml:id="chapter-26-l-16661">Brangaene diu reine</l>
			</div>
			<div n="27" xml:id="chapter-27" type="chapter" data-level="1">
				<head xml:lang="deu-Latn">Die Minnegrotte</head>
				<l n="16662" xml:id="chapter-27-l-16662">diu beleip alterseine</l>
				<l n="16663" xml:id="chapter-27-l-16663">mit jâmer und mit triure.</l>
				<l n="16664" xml:id="chapter-27-l-16664">diu trûrege âventiure</l>
				<l n="16665" xml:id="chapter-27-l-16665">und daz vil leide scheiden</l>
				<l n="16666" xml:id="chapter-27-l-16666">von ir gevriunden beiden</l>
				<l n="16667" xml:id="chapter-27-l-16667">daz gieng ir sô mit smerzen</l>
				<l n="16668" xml:id="chapter-27-l-16668">und also gâr ze herzen,</l>
				<l n="16669" xml:id="chapter-27-l-16669">daz ez ein michel wunder was,</l>
				<l n="16670" xml:id="chapter-27-l-16670">daz sî vor leide genas.</l>
				<l n="16671" xml:id="chapter-27-l-16671">ouch schieden jeniu beide</l>
				<l n="16672" xml:id="chapter-27-l-16672">von ir mit manegem leide,</l>
				<l n="16673" xml:id="chapter-27-l-16673">wan daz si sî dâ durch den list</l>
				<l n="16674" xml:id="chapter-27-l-16674">eine kurzlîche vrist</l>
				<l n="16675" xml:id="chapter-27-l-16675">tweln unde belîben hiezen</l>
				<l n="16676" xml:id="chapter-27-l-16676">und sî bî Marke liezen,</l>
				<l n="16677" xml:id="chapter-27-l-16677">daz sî die suone von in zwein</l>
				<l n="16678" xml:id="chapter-27-l-16678">wider Marken aber trüege in ein.</l>
				<l n="16679" xml:id="chapter-27-l-16679">Sus kerten sî driu under in</l>
				<l n="16680" xml:id="chapter-27-l-16680">allez gegen der wilde hin</l>
				<l n="16681" xml:id="chapter-27-l-16681">über walt und über heide</l>
				<l n="16682" xml:id="chapter-27-l-16682">vil nâch zwô tageweide.</l>
				<l n="16683" xml:id="chapter-27-l-16683">dâ wiste Tristan lange ê wol</l>
				<l n="16684" xml:id="chapter-27-l-16684">in einem wilden berge ein hol,</l>
				<l n="16685" xml:id="chapter-27-l-16685">daz haete er z' einen stunden</l>
				<l n="16686" xml:id="chapter-27-l-16686">von âventiure vunden.</l>
				<l n="16687" xml:id="chapter-27-l-16687">dô was er dâ geriten jagen</l>
				<l n="16688" xml:id="chapter-27-l-16688">und haete in sîn wec dar getragen.</l>
				<l n="16689" xml:id="chapter-27-l-16689">daz selbe hol was wîlent ê</l>
				<l n="16690" xml:id="chapter-27-l-16690">under der heidenischen ê</l>
				<l n="16691" xml:id="chapter-27-l-16691">vor Corinêis jâren</l>
				<l n="16692" xml:id="chapter-27-l-16692">dô risen dâ hêrren wâren,</l>
				<l n="16693" xml:id="chapter-27-l-16693">gehouwen in den wilden berc.</l>
				<l n="16694" xml:id="chapter-27-l-16694">dar inne haeten s' ir geberc</l>
				<l n="16695" xml:id="chapter-27-l-16695">so sir heinlîche wolten hân</l>
				<l n="16696" xml:id="chapter-27-l-16696">und mit minnen umbe gan.</l>
				<l n="16697" xml:id="chapter-27-l-16697">und swâ der einez wnden wart</l>
				<l n="16698" xml:id="chapter-27-l-16698">daz was mit êre bespart</l>
				<l n="16699" xml:id="chapter-27-l-16699">und was der Minnen benant:</l>
				<l n="16700" xml:id="chapter-27-l-16700">
					<foreign xml:lang="fra-Latn-x-old-french">la fossiure a la gent amant</foreign>
				</l>
				<l n="16701" xml:id="chapter-27-l-16701">daz kiut: der minnenden hol.</l>
				<l n="16702" xml:id="chapter-27-l-16702">der name gehal dem dinge ouch wol.</l>
				<l n="16703" xml:id="chapter-27-l-16703">ouch saget uns diz maere,</l>
				<l n="16704" xml:id="chapter-27-l-16704">diu fossiure waere</l>
				<l n="16705" xml:id="chapter-27-l-16705">sinewel, wît, hôch und ûfreht</l>
				<l n="16706" xml:id="chapter-27-l-16706">snêwîz, alumbe eben unde sleht.</l>
				<l n="16707" xml:id="chapter-27-l-16707">daz gewelbe daz was obene</l>
				<l n="16708" xml:id="chapter-27-l-16708">geslozzen wol ze lobene.</l>
				<l n="16709" xml:id="chapter-27-l-16709">oben ûf dem slôze ein crône,</l>
				<l n="16710" xml:id="chapter-27-l-16710">diu was vil harte schône</l>
				<l n="16711" xml:id="chapter-27-l-16711">mit gesmîde gezieret,</l>
				<l n="16712" xml:id="chapter-27-l-16712">mit gimmen wol gewieret</l>
				<l n="16713" xml:id="chapter-27-l-16713">und unden was der esterîch</l>
				<l n="16714" xml:id="chapter-27-l-16714">glat unde luter unde rîch,</l>
				<l n="16715" xml:id="chapter-27-l-16715">von grüenem marmel alse gras.</l>
				<l n="16716" xml:id="chapter-27-l-16716">ein bette in mitten inne was</l>
				<l n="16717" xml:id="chapter-27-l-16717">gesniten schône und reine</l>
				<l n="16718" xml:id="chapter-27-l-16718">ûz cristallînem steine</l>
				<l n="16719" xml:id="chapter-27-l-16719">hoch unde wît, wol ûf erhaben,</l>
				<l n="16720" xml:id="chapter-27-l-16720">alumbe ergraben mit buochstaben,</l>
				<l n="16721" xml:id="chapter-27-l-16721">und seiten ouch die maere,</l>
				<l n="16722" xml:id="chapter-27-l-16722">daz ez bemeinet waere</l>
				<l n="16723" xml:id="chapter-27-l-16723">der gottinne Minne.</l>
				<l n="16724" xml:id="chapter-27-l-16724">zer fossiure oben inne</l>
				<l n="16725" xml:id="chapter-27-l-16725">dâ wâren cleiniu vensterlîn</l>
				<l n="16726" xml:id="chapter-27-l-16726">durch daz lieht gehouwen în,</l>
				<l n="16727" xml:id="chapter-27-l-16727">diu lûhten dâ unde hie.</l>
				<l n="16728" xml:id="chapter-27-l-16728">dâ man ûz und în gie,</l>
				<l n="16729" xml:id="chapter-27-l-16729">dâ gienc ein tür êrîniu vür.</l>
				<l n="16730" xml:id="chapter-27-l-16730">und ûzen stuonden obe ter tür</l>
				<l n="16731" xml:id="chapter-27-l-16731">esterîcher linden drî</l>
				<l n="16732" xml:id="chapter-27-l-16732">und obene keiniu mê derbî.</l>
				<l n="16733" xml:id="chapter-27-l-16733">aber umbe und umbe hin ze tal</l>
				<l n="16734" xml:id="chapter-27-l-16734">dâ stuonden boume âne zal,</l>
				<l n="16735" xml:id="chapter-27-l-16735">die dem berge mit ir blate</l>
				<l n="16736" xml:id="chapter-27-l-16736">unt mit ir esten bâren schate.</l>
				<l n="16737" xml:id="chapter-27-l-16737">und einhalp was ein pleine,</l>
				<l n="16738" xml:id="chapter-27-l-16738">dâ vlôz ein fonteine,</l>
				<l n="16739" xml:id="chapter-27-l-16739">ein vrischer küeler brunne,</l>
				<l n="16740" xml:id="chapter-27-l-16740">durchlûter als diu sunne.</l>
				<l n="16741" xml:id="chapter-27-l-16741">dâ stuonden ouch drî linden obe,</l>
				<l n="16742" xml:id="chapter-27-l-16742">schoene und ze lobelîchem lobe,</l>
				<l n="16743" xml:id="chapter-27-l-16743">die schirmeten den brunnen</l>
				<l n="16744" xml:id="chapter-27-l-16744">vor regene und vor sunnen.</l>
				<l n="16745" xml:id="chapter-27-l-16745">liehte bluomen, grüene gras,</l>
				<l n="16746" xml:id="chapter-27-l-16746">mit den diu pleine erliuhtet was,</l>
				<l n="16747" xml:id="chapter-27-l-16747">diu criegeten vil suoze in ein.</l>
				<l n="16748" xml:id="chapter-27-l-16748">ietwederez daz schein</l>
				<l n="16749" xml:id="chapter-27-l-16749">daz ander an inwiderstrît.</l>
				<l n="16750" xml:id="chapter-27-l-16750">ouch vant man dâ ze sîner zît</l>
				<l n="16751" xml:id="chapter-27-l-16751">daz schoene vogelgedoene.</l>
				<l n="16752" xml:id="chapter-27-l-16752">daz gedoene was sô schoene</l>
				<l n="16753" xml:id="chapter-27-l-16753">und schoener da dan anderswâ.</l>
				<l n="16754" xml:id="chapter-27-l-16754">Ouge und ôre haeten dâ</l>
				<l n="16755" xml:id="chapter-27-l-16755">weide unde wunne beide.</l>
				<l n="16756" xml:id="chapter-27-l-16756">daz ouge sîne weide,</l>
				<l n="16757" xml:id="chapter-27-l-16757">daz ôre sîne wunne.</l>
				<l n="16758" xml:id="chapter-27-l-16758">dâ was schate unde sunne,</l>
				<l n="16759" xml:id="chapter-27-l-16759">der luft und die winde</l>
				<l n="16760" xml:id="chapter-27-l-16760">senfte unde linde.</l>
				<l n="16761" xml:id="chapter-27-l-16761">von disem berge und disem hol</l>
				<l n="16762" xml:id="chapter-27-l-16762">sô was ein tageweide wol</l>
				<l n="16763" xml:id="chapter-27-l-16763">velse âne gevilde</l>
				<l n="16764" xml:id="chapter-27-l-16764">und wüeste unde wilde.</l>
				<l n="16765" xml:id="chapter-27-l-16765">dar enwas dekein gelegenheit</l>
				<l n="16766" xml:id="chapter-27-l-16766">an wegen noch stîgen hin geleit.</l>
				<l n="16767" xml:id="chapter-27-l-16767">doch enwas daz ungeverte</l>
				<l n="16768" xml:id="chapter-27-l-16768">des endes nie sô herte</l>
				<l n="16769" xml:id="chapter-27-l-16769">Tristan enkêrte dar în,</l>
				<l n="16770" xml:id="chapter-27-l-16770">er und sîn trûtgesellîn,</l>
				<l n="16771" xml:id="chapter-27-l-16771">und nâamen ir herberge</l>
				<l n="16772" xml:id="chapter-27-l-16772">in dem velse und in dem berge.</l>
				<l n="16773" xml:id="chapter-27-l-16773">Nu daz si sich geliezen nider,</l>
				<l n="16774" xml:id="chapter-27-l-16774">sie sanden Curvenâlen wider,</l>
				<l n="16775" xml:id="chapter-27-l-16775">daz er in den hof jaehe</l>
				<l n="16776" xml:id="chapter-27-l-16776">und swâ es nôt geschaehe,</l>
				<l n="16777" xml:id="chapter-27-l-16777">daz Tristan und diu schoene Îsôt</l>
				<l n="16778" xml:id="chapter-27-l-16778">mit jâmer und mit maneger nôt</l>
				<l n="16779" xml:id="chapter-27-l-16779">hin wider z' irlande waeren,</l>
				<l n="16780" xml:id="chapter-27-l-16780">ir unschulde offenbaeren</l>
				<l n="16781" xml:id="chapter-27-l-16781">wider liut und wider lant.</l>
				<l n="16782" xml:id="chapter-27-l-16782">und daz er sich ouch al zehant</l>
				<l n="16783" xml:id="chapter-27-l-16783">da ze hove nider lieze,</l>
				<l n="16784" xml:id="chapter-27-l-16784">swie in Brangaene hieze,</l>
				<l n="16785" xml:id="chapter-27-l-16785">und mit durnehtekeite</l>
				<l n="16786" xml:id="chapter-27-l-16786">der durnehtigen seite,</l>
				<l n="16787" xml:id="chapter-27-l-16787">ir beider vriundinne,</l>
				<l n="16788" xml:id="chapter-27-l-16788">ir vriuntschaft unde ir minne.</l>
				<l n="16789" xml:id="chapter-27-l-16789">und ervüere ouch, waz der maere</l>
				<l n="16790" xml:id="chapter-27-l-16790">umbe Markes willen waere.</l>
				<l n="16791" xml:id="chapter-27-l-16791">ob er dekeinen argen rât</l>
				<l n="16792" xml:id="chapter-27-l-16792">dekeiner arclîchen tât</l>
				<l n="16793" xml:id="chapter-27-l-16793">ûf ir leben leite,</l>
				<l n="16794" xml:id="chapter-27-l-16794">daz er in iesâ seite.</l>
				<l n="16795" xml:id="chapter-27-l-16795">und daz er ouch genote</l>
				<l n="16796" xml:id="chapter-27-l-16796">Tristanden unde Îsôte</l>
				<l n="16797" xml:id="chapter-27-l-16797">in sîne trahte naeme</l>
				<l n="16798" xml:id="chapter-27-l-16798">und ie dar wider kaeme</l>
				<l n="16799" xml:id="chapter-27-l-16799">mit sô getânen maeren,</l>
				<l n="16800" xml:id="chapter-27-l-16800">diu rât ze muote baeren,</l>
				<l n="16801" xml:id="chapter-27-l-16801">ie z' einem mâle in zweinzec tagen.</l>
				<l n="16802" xml:id="chapter-27-l-16802">waz mac ich iu nu mê gesagen?</l>
				<l n="16803" xml:id="chapter-27-l-16803">er leiste, daz man ime gebôt.</l>
				<l n="16804" xml:id="chapter-27-l-16804">hie mite was Tristan unde Îsôt</l>
				<l n="16805" xml:id="chapter-27-l-16805">in ein gezogen ze hûse</l>
				<l n="16806" xml:id="chapter-27-l-16806">in dirre wilden clûse.</l>
				<l n="16807" xml:id="chapter-27-l-16807">Genuoge nimet hier under</l>
				<l n="16808" xml:id="chapter-27-l-16808">virwitze unde wunder</l>
				<l n="16809" xml:id="chapter-27-l-16809">und habent mit vrâge grôze nôt,</l>
				<l n="16810" xml:id="chapter-27-l-16810">wie sich Tristan unde Îsôt,</l>
				<l n="16811" xml:id="chapter-27-l-16811">die zwêne geverten</l>
				<l n="16812" xml:id="chapter-27-l-16812">in dirre wüeste ernerten.</l>
				<l n="16813" xml:id="chapter-27-l-16813">des wil ich sî berihten,</l>
				<l n="16814" xml:id="chapter-27-l-16814">ir virwitze beslihten.</l>
				<l n="16815" xml:id="chapter-27-l-16815">si sâhen beide ein ander an,</l>
				<l n="16816" xml:id="chapter-27-l-16816">dâ generten sî sich van.</l>
				<l n="16817" xml:id="chapter-27-l-16817">der wuocher, den daz ouge bar,</l>
				<l n="16818" xml:id="chapter-27-l-16818">daz was ir zweier lîpnar.</l>
				<l n="16819" xml:id="chapter-27-l-16819">si enâzen niht dar inne</l>
				<l n="16820" xml:id="chapter-27-l-16820">wan muot unde minne.</l>
				<l n="16821" xml:id="chapter-27-l-16821">diu geliebe massenîe</l>
				<l n="16822" xml:id="chapter-27-l-16822">diu was ir mangerîe</l>
				<l n="16823" xml:id="chapter-27-l-16823">in maezlîchen sorgen.</l>
				<l n="16824" xml:id="chapter-27-l-16824">si truogen verborgen</l>
				<l n="16825" xml:id="chapter-27-l-16825">innerthalp der waete</l>
				<l n="16826" xml:id="chapter-27-l-16826">daz beste lîpgeraete,</l>
				<l n="16827" xml:id="chapter-27-l-16827">daz man zer werlde gehaben kan.</l>
				<l n="16828" xml:id="chapter-27-l-16828">daz truoc sich in vergebene an</l>
				<l n="16829" xml:id="chapter-27-l-16829">und ie vrisch unde niuwe.</l>
				<l n="16830" xml:id="chapter-27-l-16830">daz was diu reine triuwe;</l>
				<l n="16831" xml:id="chapter-27-l-16831">diu gebalsemete minne,</l>
				<l n="16832" xml:id="chapter-27-l-16832">diu lîbe unde sinne</l>
				<l n="16833" xml:id="chapter-27-l-16833">als inneclîche sanfte tuot,</l>
				<l n="16834" xml:id="chapter-27-l-16834">diu herze vuoret unde muot.</l>
				<l n="16835" xml:id="chapter-27-l-16835">diu was ir bestiu lîpnar.</l>
				<l n="16836" xml:id="chapter-27-l-16836">deiswâr si nâmen selten war</l>
				<l n="16837" xml:id="chapter-27-l-16837">dekeiner spîse niuwan der,</l>
				<l n="16838" xml:id="chapter-27-l-16838">von der daz herze sîne ger,</l>
				<l n="16839" xml:id="chapter-27-l-16839">daz ouge sîne wunne nam</l>
				<l n="16840" xml:id="chapter-27-l-16840">und ouch dem lîbe rehte kam.</l>
				<l n="16841" xml:id="chapter-27-l-16841">hie mite so haeten sî genuoc.</l>
				<l n="16842" xml:id="chapter-27-l-16842">in streich diu liebe, ir erbepfluoc,</l>
				<l n="16843" xml:id="chapter-27-l-16843">niwan an iegelîchem trite</l>
				<l n="16844" xml:id="chapter-27-l-16844">und z' iegelîchen stunden mite</l>
				<l n="16845" xml:id="chapter-27-l-16845">und gab in alles des den rât,</l>
				<l n="16846" xml:id="chapter-27-l-16846">des man ze wunschlebene hât.</l>
				<l n="16847" xml:id="chapter-27-l-16847">Ouch muote sî daz cleine,</l>
				<l n="16848" xml:id="chapter-27-l-16848">daz s' in der wüeste als eine</l>
				<l n="16849" xml:id="chapter-27-l-16849">und âne liute solten sîn</l>
				<l n="16850" xml:id="chapter-27-l-16850">nu wes bedorften s' uuch dar în</l>
				<l n="16851" xml:id="chapter-27-l-16851">oder waz solt ieman zuo z' in dar?</l>
				<l n="16852" xml:id="chapter-27-l-16852">si haeten eine gerade schar:</l>
				<l n="16853" xml:id="chapter-27-l-16853">dane was niuwan ein und ein.</l>
				<l n="16854" xml:id="chapter-27-l-16854">haeten s' ieman zuo z' in zwein</l>
				<l n="16855" xml:id="chapter-27-l-16855">an die geraden schar gelesen,</l>
				<l n="16856" xml:id="chapter-27-l-16856">sô waere ir ungerade gewesen</l>
				<l n="16857" xml:id="chapter-27-l-16857">und waeren mit dem ungeraden</l>
				<l n="16858" xml:id="chapter-27-l-16858">sêre überlestet und überladen.</l>
				<l n="16859" xml:id="chapter-27-l-16859">ir zweier geselleschaft</l>
				<l n="16860" xml:id="chapter-27-l-16860">diu was in zwein sô herehaft,</l>
				<l n="16861" xml:id="chapter-27-l-16861">daz der saelige Artûs</l>
				<l n="16862" xml:id="chapter-27-l-16862">nie in dekeinem sînem hûs</l>
				<l n="16863" xml:id="chapter-27-l-16863">sô grôze hôhgezît gewan,</l>
				<l n="16864" xml:id="chapter-27-l-16864">dâ mêre ir lîbe lustes van</l>
				<l n="16865" xml:id="chapter-27-l-16865">und wunne waere enstanden.</l>
				<l n="16866" xml:id="chapter-27-l-16866">man haete in allen landen</l>
				<l n="16867" xml:id="chapter-27-l-16867">dekeine vröude vunden,</l>
				<l n="16868" xml:id="chapter-27-l-16868">die sî zwei zuo den stunden</l>
				<l n="16869" xml:id="chapter-27-l-16869">wolten haben gekouft dar în</l>
				<l n="16870" xml:id="chapter-27-l-16870">umbe ein glesîn vingerlîn.</l>
				<l n="16871" xml:id="chapter-27-l-16871">swaz ieman kunde ertrahten,</l>
				<l n="16872" xml:id="chapter-27-l-16872">ze wunschlebene g' ahten</l>
				<l n="16873" xml:id="chapter-27-l-16873">in allen landen anderswâ</l>
				<l n="16874" xml:id="chapter-27-l-16874">daz haeten s' allez bî in dâ.</l>
				<l n="16875" xml:id="chapter-27-l-16875">sine haeten umbe ein bezzer leben</l>
				<l n="16876" xml:id="chapter-27-l-16876">niht eine bône gegeben</l>
				<l n="16877" xml:id="chapter-27-l-16877">wan eine umbe ir êre.</l>
				<l n="16878" xml:id="chapter-27-l-16878">waz solte in ouch dâ mêre?</l>
				<l n="16879" xml:id="chapter-27-l-16879">si haeten hof, si haeten rât</l>
				<l n="16880" xml:id="chapter-27-l-16880">dar an diu vröude elliu stât.</l>
				<l n="16881" xml:id="chapter-27-l-16881">ir staetez ingesinde</l>
				<l n="16882" xml:id="chapter-27-l-16882">daz was diu grüene linde</l>
				<l n="16883" xml:id="chapter-27-l-16883">der schate und diu sunne</l>
				<l n="16884" xml:id="chapter-27-l-16884">diu riviere unde der brunne</l>
				<l n="16885" xml:id="chapter-27-l-16885">bluomen, gras, loup unde bluot,</l>
				<l n="16886" xml:id="chapter-27-l-16886">daz in den ougen sanfte tuot.</l>
				<l n="16887" xml:id="chapter-27-l-16887">ir dienest was der vogele schal,</l>
				<l n="16888" xml:id="chapter-27-l-16888">diu cleine reine nahtegal,</l>
				<l n="16889" xml:id="chapter-27-l-16889">diu troschel unde daz merlîn</l>
				<l n="16890" xml:id="chapter-27-l-16890">und ander waltvogelîn.</l>
				<l n="16891" xml:id="chapter-27-l-16891">diu zîse und der galander</l>
				<l n="16892" xml:id="chapter-27-l-16892">die dienden wider ein ander</l>
				<l n="16893" xml:id="chapter-27-l-16893">inwette unde inwiderstrît.</l>
				<l n="16894" xml:id="chapter-27-l-16894">diz gesinde diende z' aller zît</l>
				<l n="16895" xml:id="chapter-27-l-16895">Ir ôren unde ir sinne.</l>
				<l n="16896" xml:id="chapter-27-l-16896">ir hôhzît was diu minne,</l>
				<l n="16897" xml:id="chapter-27-l-16897">ir vröuden übergulde,</l>
				<l n="16898" xml:id="chapter-27-l-16898">diu brâhte in durch ir hulde</l>
				<l n="16899" xml:id="chapter-27-l-16899">des tages ze tûsent stunden</l>
				<l n="16900" xml:id="chapter-27-l-16900">Artûses tavelrunden</l>
				<l n="16901" xml:id="chapter-27-l-16901">und alle ir massenîe dar.</l>
				<l n="16902" xml:id="chapter-27-l-16902">waz solte in bezzer lîpnar</l>
				<l n="16903" xml:id="chapter-27-l-16903">ze muote oder ze lîbe?</l>
				<l n="16904" xml:id="chapter-27-l-16904">dâ was doch man bî wîbe,</l>
				<l n="16905" xml:id="chapter-27-l-16905">sô was ouch wîp bî manne.</l>
				<l n="16906" xml:id="chapter-27-l-16906">wes bedorften si danne?</l>
				<l n="16907" xml:id="chapter-27-l-16907">si haeten daz si solten,</l>
				<l n="16908" xml:id="chapter-27-l-16908">und waren dâ si wolten.</l>
				<l n="16909" xml:id="chapter-27-l-16909">Nu trîbent aber genuoge</l>
				<l n="16910" xml:id="chapter-27-l-16910">ir maere und ir unvuoge,</l>
				<l n="16911" xml:id="chapter-27-l-16911">des ich doch niht gevolgen wil.</l>
				<l n="16912" xml:id="chapter-27-l-16912">si jehent, ze sus getânem spil</l>
				<l n="16913" xml:id="chapter-27-l-16913">da gehoere ouch ander spîse zuo.</l>
				<l n="16914" xml:id="chapter-27-l-16914">da enweiz ich rehte, weder ez tuo.</l>
				<l n="16915" xml:id="chapter-27-l-16915">es dunket mich genuoc hier an.</l>
				<l n="16916" xml:id="chapter-27-l-16916">ist aber anders ieman,</l>
				<l n="16917" xml:id="chapter-27-l-16917">der bezzeren lîprât</l>
				<l n="16918" xml:id="chapter-27-l-16918">an disem lebene erkunnet hât,</l>
				<l n="16919" xml:id="chapter-27-l-16919">der jehe, als er' z erkenne.</l>
				<l n="16920" xml:id="chapter-27-l-16920">ich treib ouch eteswenne</l>
				<l n="16921" xml:id="chapter-27-l-16921">alsus getâne lebesite.</l>
				<l n="16922" xml:id="chapter-27-l-16922">do dûhte es mich genuoc dermite.</l>
				<l n="16923" xml:id="chapter-27-l-16923">Nune sol iuch niht verdriezen,</l>
				<l n="16924" xml:id="chapter-27-l-16924">ir enlât iu daz entsliezen,</l>
				<l n="16925" xml:id="chapter-27-l-16925">durch welher slahte meine</l>
				<l n="16926" xml:id="chapter-27-l-16926">diu fossiure in dem steine</l>
				<l n="16927" xml:id="chapter-27-l-16927">betihtet waere, als si was.</l>
				<l n="16928" xml:id="chapter-27-l-16928">si was, als ich iezuo dâ las,</l>
				<l n="16929" xml:id="chapter-27-l-16929">sinewel, wît, hôch und ûfreht,</l>
				<l n="16930" xml:id="chapter-27-l-16930">snewîz, alumbe eben unde sleht.</l>
				<l n="16931" xml:id="chapter-27-l-16931">diu sinewelle binnen</l>
				<l n="16932" xml:id="chapter-27-l-16932">daz ist einvalte an minnen.</l>
				<l n="16933" xml:id="chapter-27-l-16933">einvalte zimet der minne wol,</l>
				<l n="16934" xml:id="chapter-27-l-16934">diu âne winkel wesen sol.</l>
				<l n="16935" xml:id="chapter-27-l-16935">der winkel, der an minnen ist,</l>
				<l n="16936" xml:id="chapter-27-l-16936">daz ist âkust unde list.</l>
				<l n="16937" xml:id="chapter-27-l-16937">diu wîte deist der minnen craft,</l>
				<l n="16938" xml:id="chapter-27-l-16938">wan ir craft ist unendehaft.</l>
				<l n="16939" xml:id="chapter-27-l-16939">diu hoehe deist der hôhe muot,</l>
				<l n="16940" xml:id="chapter-27-l-16940">der sich ûf in diu wolken tuot.</l>
				<l n="16941" xml:id="chapter-27-l-16941">dem ist ouch nihtes ze vil,</l>
				<l n="16942" xml:id="chapter-27-l-16942">die wîle er sich gehaben wil</l>
				<l n="16943" xml:id="chapter-27-l-16943">hin ûf, dâ sich der tugende gôz</l>
				<l n="16944" xml:id="chapter-27-l-16944">ze samene welbet an ein slôz.</l>
				<l n="16945" xml:id="chapter-27-l-16945">so gevaelet ouch daz niemer,</l>
				<l n="16946" xml:id="chapter-27-l-16946">die tugende dien sîn iemer</l>
				<l n="16947" xml:id="chapter-27-l-16947">gesteinet unde gewieret,</l>
				<l n="16948" xml:id="chapter-27-l-16948">mit lobe also gezieret,</l>
				<l n="16949" xml:id="chapter-27-l-16949">daz wir, die nidere sîn gemuot,</l>
				<l n="16950" xml:id="chapter-27-l-16950">der muot sich allez nider tuot</l>
				<l n="16951" xml:id="chapter-27-l-16951">und an dem esterîche swebet,</l>
				<l n="16952" xml:id="chapter-27-l-16952">der weder swebet noch enclebet.</l>
				<l n="16953" xml:id="chapter-27-l-16953">wir kapfen allez wider berc</l>
				<l n="16954" xml:id="chapter-27-l-16954">und schouwen oben an daz werc,</l>
				<l n="16955" xml:id="chapter-27-l-16955">daz an ir tugenden dâ stât,</l>
				<l n="16956" xml:id="chapter-27-l-16956">daz von ir lobe her nider gât,</l>
				<l n="16957" xml:id="chapter-27-l-16957">die ob uns in den wolken swebent</l>
				<l n="16958" xml:id="chapter-27-l-16958">und uns ir schîn her nider gebent.</l>
				<l n="16959" xml:id="chapter-27-l-16959">die kapfe wir ze wunder an.</l>
				<l n="16960" xml:id="chapter-27-l-16960">hie wahsent uns die vedern van,</l>
				<l n="16961" xml:id="chapter-27-l-16961">von den der muot in vlücke wirt,</l>
				<l n="16962" xml:id="chapter-27-l-16962">vliegende lob nâch tugenden birt.</l>
				<l n="16963" xml:id="chapter-27-l-16963">Diu want was wîz, eben unde sleht.</l>
				<l n="16964" xml:id="chapter-27-l-16964">daz ist der durnehte reht.</l>
				<l n="16965" xml:id="chapter-27-l-16965">der wîze und ir einbaere schîn</l>
				<l n="16966" xml:id="chapter-27-l-16966">dern sol niht missemâlet sîn.</l>
				<l n="16967" xml:id="chapter-27-l-16967">an ir sol ouch kein arcwân</l>
				<l n="16968" xml:id="chapter-27-l-16968">weder bühel noch gruobe hân.</l>
				<l n="16969" xml:id="chapter-27-l-16969">der marmelîne esterîch</l>
				<l n="16970" xml:id="chapter-27-l-16970">der ist der staete gelîch</l>
				<l n="16971" xml:id="chapter-27-l-16971">an der grüene und an der veste</l>
				<l n="16972" xml:id="chapter-27-l-16972">diu meine ist ime diu beste</l>
				<l n="16973" xml:id="chapter-27-l-16973">von varwe und von slehte.</l>
				<l n="16974" xml:id="chapter-27-l-16974">diu staete sol ze rehte</l>
				<l n="16975" xml:id="chapter-27-l-16975">ingrüene sîn reht alse gras,</l>
				<l n="16976" xml:id="chapter-27-l-16976">glat unde lûter alse glas.</l>
				<l n="16977" xml:id="chapter-27-l-16977">Daz bette inmitten inne</l>
				<l n="16978" xml:id="chapter-27-l-16978">der cristallînen minne,</l>
				<l n="16979" xml:id="chapter-27-l-16979">daz was vil rehte ir namen benant.</l>
				<l n="16980" xml:id="chapter-27-l-16980">er haete ir reht vil rehte erkant,</l>
				<l n="16981" xml:id="chapter-27-l-16981">der ir die cristallen sneit</l>
				<l n="16982" xml:id="chapter-27-l-16982">z' ir legere und z' ir gelegenheit.</l>
				<l n="16983" xml:id="chapter-27-l-16983">diu minne sol ouch cristallîn,</l>
				<l n="16984" xml:id="chapter-27-l-16984">durchsihtic und durchlûter sîn.</l>
				<l n="16985" xml:id="chapter-27-l-16985">Innen an der êrînen tür</l>
				<l n="16986" xml:id="chapter-27-l-16986">dâ giengen zwêne rigele vür</l>
				<l n="16987" xml:id="chapter-27-l-16987">ein valle was ouch innen</l>
				<l n="16988" xml:id="chapter-27-l-16988">mit kündeclîchen sinnen</l>
				<l n="16989" xml:id="chapter-27-l-16989">hin ûz geleitet durch die want,</l>
				<l n="16990" xml:id="chapter-27-l-16990">aldâ s' ouch Tristan dâ vant.</l>
				<l n="16991" xml:id="chapter-27-l-16991">die meisterte ein heftelîn,</l>
				<l n="16992" xml:id="chapter-27-l-16992">daz gie von ûzen dar în</l>
				<l n="16993" xml:id="chapter-27-l-16993">und leite sî dar unde dan.</l>
				<l n="16994" xml:id="chapter-27-l-16994">noch slôz noch slüzzel was dar an</l>
				<l n="16995" xml:id="chapter-27-l-16995">und wil iu sagen umbe waz.</l>
				<l n="16996" xml:id="chapter-27-l-16996">dane was niht slôzes umbe daz:</l>
				<l n="16997" xml:id="chapter-27-l-16997">swaz man gerüstes vür die tür</l>
				<l n="16998" xml:id="chapter-27-l-16998">(ich meine ûzerhalp dervür)</l>
				<l n="16999" xml:id="chapter-27-l-16999">ze rûme oder ze slôze leit,</l>
				<l n="17000" xml:id="chapter-27-l-17000">daz tiutet allez valscheit.</l>
				<l n="17001" xml:id="chapter-27-l-17001">wan swer zer Minnen tür în gât,</l>
				<l n="17002" xml:id="chapter-27-l-17002">den man von innen niht în lât,</l>
				<l n="17003" xml:id="chapter-27-l-17003">daz enist der minnen niht gezalt,</l>
				<l n="17004" xml:id="chapter-27-l-17004">wan daz ist valsch oder gewalt.</l>
				<l n="17005" xml:id="chapter-27-l-17005">durch daz ist dâ der Minnen tor,</l>
				<l n="17006" xml:id="chapter-27-l-17006">diu êrîne tür vor,</l>
				<l n="17007" xml:id="chapter-27-l-17007">die nieman kan gewinnen,</l>
				<l n="17008" xml:id="chapter-27-l-17008">ern gewinne sî mit minnen.</l>
				<l n="17009" xml:id="chapter-27-l-17009">ouch ist si durch daz êrîn,</l>
				<l n="17010" xml:id="chapter-27-l-17010">daz kein gerüste müge gesîn</l>
				<l n="17011" xml:id="chapter-27-l-17011">weder von gewalte noch von craft,</l>
				<l n="17012" xml:id="chapter-27-l-17012">von liste noch von meisterschaft,</l>
				<l n="17013" xml:id="chapter-27-l-17013">von valscheite noch von lüge,</l>
				<l n="17014" xml:id="chapter-27-l-17014">dâ mite man sî verscherten müge.</l>
				<l n="17015" xml:id="chapter-27-l-17015">und innen ietweder rigel,</l>
				<l n="17016" xml:id="chapter-27-l-17016">ietweder minnen insigel</l>
				<l n="17017" xml:id="chapter-27-l-17017">daz was zem andern gewant</l>
				<l n="17018" xml:id="chapter-27-l-17018">ietwederhalben an der want.</l>
				<l n="17019" xml:id="chapter-27-l-17019">und was der einez cêderîn,</l>
				<l n="17020" xml:id="chapter-27-l-17020">daz ander helfenbeinîn.</l>
				<l n="17021" xml:id="chapter-27-l-17021">nu vernemet die tiute ir bêder:</l>
				<l n="17022" xml:id="chapter-27-l-17022">daz eine insigel der cêder</l>
				<l n="17023" xml:id="chapter-27-l-17023">daz meinet an der minne</l>
				<l n="17024" xml:id="chapter-27-l-17024">die wîsheit und die sinne;</l>
				<l n="17025" xml:id="chapter-27-l-17025">daz von dem helfenbeine</l>
				<l n="17026" xml:id="chapter-27-l-17026">die kiusche und die reine.</l>
				<l n="17027" xml:id="chapter-27-l-17027">mit disen zwein insigelen,</l>
				<l n="17028" xml:id="chapter-27-l-17028">mit disen reinen rigelen</l>
				<l n="17029" xml:id="chapter-27-l-17029">sô ist der Minnen hûs bewart,</l>
				<l n="17030" xml:id="chapter-27-l-17030">valsch unde gewalte vor bespart.</l>
				<l n="17031" xml:id="chapter-27-l-17031">Daz tougenlîche heftelîn,</l>
				<l n="17032" xml:id="chapter-27-l-17032">daz von ûzen hin în</l>
				<l n="17033" xml:id="chapter-27-l-17033">zer vallen was geleitet hin,</l>
				<l n="17034" xml:id="chapter-27-l-17034">daz was ein spinele von zin.</l>
				<l n="17035" xml:id="chapter-27-l-17035">diu valle was von golde,</l>
				<l n="17036" xml:id="chapter-27-l-17036">als sî ze rehte solde.</l>
				<l n="17037" xml:id="chapter-27-l-17037">valle unde haft, diz unde daz,</l>
				<l n="17038" xml:id="chapter-27-l-17038">diu enmohten beidiu niemer baz</l>
				<l n="17039" xml:id="chapter-27-l-17039">an ir eigenschaft sin brâht.</l>
				<l n="17040" xml:id="chapter-27-l-17040">daz zin daz ist diu guote andâht</l>
				<l n="17041" xml:id="chapter-27-l-17041">ze tougenlîchem dinge.</l>
				<l n="17042" xml:id="chapter-27-l-17042">daz golt daz ist diu linge.</l>
				<l n="17043" xml:id="chapter-27-l-17043">zin unde golt sint wol hier an.</l>
				<l n="17044" xml:id="chapter-27-l-17044">sîn andâht mag ein ieclîch man</l>
				<l n="17045" xml:id="chapter-27-l-17045">nach sinem willen leiten,</l>
				<l n="17046" xml:id="chapter-27-l-17046">smalen oder breiten,</l>
				<l n="17047" xml:id="chapter-27-l-17047">kürzen oder lengen,</l>
				<l n="17048" xml:id="chapter-27-l-17048">vrîen oder twengen</l>
				<l n="17049" xml:id="chapter-27-l-17049">sus oder sô, her oder hin</l>
				<l n="17050" xml:id="chapter-27-l-17050">mit lîhter arbeit alse zin</l>
				<l n="17051" xml:id="chapter-27-l-17051">und ist dâ lützel schaden an.</l>
				<l n="17052" xml:id="chapter-27-l-17052">swer aber mit rehter güete kan</l>
				<l n="17053" xml:id="chapter-27-l-17053">ze minnen wesen gedanchaft,</l>
				<l n="17054" xml:id="chapter-27-l-17054">den treit binamen dirre haft</l>
				<l n="17055" xml:id="chapter-27-l-17055">von zine, dem swachen dinge,</l>
				<l n="17056" xml:id="chapter-27-l-17056">ze guldîner linge</l>
				<l n="17057" xml:id="chapter-27-l-17057">und ze lieber âventiure.</l>
				<l n="17058" xml:id="chapter-27-l-17058">Obene in die fossiure</l>
				<l n="17059" xml:id="chapter-27-l-17059">dâ wâren niwan driu vensterlîn</l>
				<l n="17060" xml:id="chapter-27-l-17060">schône unde tougenlîchen în</l>
				<l n="17061" xml:id="chapter-27-l-17061">gehouwen durch den ganzen stein,</l>
				<l n="17062" xml:id="chapter-27-l-17062">dâ diu sunne hin în schein.</l>
				<l n="17063" xml:id="chapter-27-l-17063">der einez ist diu güete,</l>
				<l n="17064" xml:id="chapter-27-l-17064">daz ander diemüete,</l>
				<l n="17065" xml:id="chapter-27-l-17065">daz dritte zuht. ze disen drîn</l>
				<l n="17066" xml:id="chapter-27-l-17066">dâ lachet în der süeze schîn,</l>
				<l n="17067" xml:id="chapter-27-l-17067">diu saelige gleste,</l>
				<l n="17068" xml:id="chapter-27-l-17068">êre, aller liehte beste</l>
				<l n="17069" xml:id="chapter-27-l-17069">und erliuhtet die fossiure</l>
				<l n="17070" xml:id="chapter-27-l-17070">werltlîcher âventiure.</l>
				<l n="17071" xml:id="chapter-27-l-17071">ouch hât ez guote meine,</l>
				<l n="17072" xml:id="chapter-27-l-17072">daz diu fossiure als eine</l>
				<l n="17073" xml:id="chapter-27-l-17073">in dirre wüesten wilde lac,</l>
				<l n="17074" xml:id="chapter-27-l-17074">daz man dem wol gelîchen mac,</l>
				<l n="17075" xml:id="chapter-27-l-17075">daz minne und ir gelegenheit</l>
				<l n="17076" xml:id="chapter-27-l-17076">niht ûf die strâze sint geleit</l>
				<l n="17077" xml:id="chapter-27-l-17077">noch an dekein gevilde.</l>
				<l n="17078" xml:id="chapter-27-l-17078">si lôschet in der wilde,</l>
				<l n="17079" xml:id="chapter-27-l-17079">z' ir clûse ist daz geverte</l>
				<l n="17080" xml:id="chapter-27-l-17080">arbeitsam unde herte.</l>
				<l n="17081" xml:id="chapter-27-l-17081">die berge ligent dar umbe</l>
				<l n="17082" xml:id="chapter-27-l-17082">in maneger swaeren crumbe</l>
				<l n="17083" xml:id="chapter-27-l-17083">verirret hin unde wider.</l>
				<l n="17084" xml:id="chapter-27-l-17084">die stîge sint ûf unde nider</l>
				<l n="17085" xml:id="chapter-27-l-17085">uns marteraeren allen</l>
				<l n="17086" xml:id="chapter-27-l-17086">mit velsen sô vervallen.</l>
				<l n="17087" xml:id="chapter-27-l-17087">wir engân dem pfade vil rehte mite,</l>
				<l n="17088" xml:id="chapter-27-l-17088">verstôze wir an eime trite,</l>
				<l n="17089" xml:id="chapter-27-l-17089">wir enkomen niemer mêre</l>
				<l n="17090" xml:id="chapter-27-l-17090">ze guoter widerkêre.</l>
				<l n="17091" xml:id="chapter-27-l-17091">swer aber sô saelic mac gesin,</l>
				<l n="17092" xml:id="chapter-27-l-17092">daz er zer wilde kumet hin în,</l>
				<l n="17093" xml:id="chapter-27-l-17093">der selbe hât sîn arbeit</l>
				<l n="17094" xml:id="chapter-27-l-17094">vil saeleclîchen an geleit.</l>
				<l n="17095" xml:id="chapter-27-l-17095">der vindet dâ des herzen spil.</l>
				<l n="17096" xml:id="chapter-27-l-17096">swaz sô daz ôre hoeren wil</l>
				<l n="17097" xml:id="chapter-27-l-17097">und swaz dem ougen lieben sol,</l>
				<l n="17098" xml:id="chapter-27-l-17098">des alles ist diu wilde vol</l>
				<l n="17099" xml:id="chapter-27-l-17099">sô waere er ungern anderswâ.</l>
				<l n="17100" xml:id="chapter-27-l-17100">Diz weiz ich wol, wan ich was dâ.</l>
				<l n="17101" xml:id="chapter-27-l-17101">ich hân ouch in der wilde</l>
				<l n="17102" xml:id="chapter-27-l-17102">dem vogele unde dem wilde,</l>
				<l n="17103" xml:id="chapter-27-l-17103">dem hirze unde dem tiere</l>
				<l n="17104" xml:id="chapter-27-l-17104">über manege waltriviere</l>
				<l n="17105" xml:id="chapter-27-l-17105">gevolget unde nâch gezogen</l>
				<l n="17106" xml:id="chapter-27-l-17106">und aber die stunde alsô betrogen,</l>
				<l n="17107" xml:id="chapter-27-l-17107">daz ich den bast noch nie gesach.</l>
				<l n="17108" xml:id="chapter-27-l-17108">mîn arbeit und mîn ungemach</l>
				<l n="17109" xml:id="chapter-27-l-17109">daz was âne âventiure.</l>
				<l n="17110" xml:id="chapter-27-l-17110">ich vant an der fossiure</l>
				<l n="17111" xml:id="chapter-27-l-17111">den haft und sach die vallen.</l>
				<l n="17112" xml:id="chapter-27-l-17112">ich bin ze der cristallen</l>
				<l n="17113" xml:id="chapter-27-l-17113">ouch under stunden geweten.</l>
				<l n="17114" xml:id="chapter-27-l-17114">ich hân den reien getreten</l>
				<l n="17115" xml:id="chapter-27-l-17115">dicke dar und ofte dan.</l>
				<l n="17116" xml:id="chapter-27-l-17116">ine geruowet aber nie dar an.</l>
				<l n="17117" xml:id="chapter-27-l-17117">und aber den esterîch dâ bî,</l>
				<l n="17118" xml:id="chapter-27-l-17118">swie herte marmelîn er sî,</l>
				<l n="17119" xml:id="chapter-27-l-17119">den hân ich sô mit triten zebert:</l>
				<l n="17120" xml:id="chapter-27-l-17120">haete in diu grüene niht ernert,</l>
				<l n="17121" xml:id="chapter-27-l-17121">an der sîn meistiu tugent lît,</l>
				<l n="17122" xml:id="chapter-27-l-17122">von der er wahset alle zît,</l>
				<l n="17123" xml:id="chapter-27-l-17123">man spurte wol dar inne</l>
				<l n="17124" xml:id="chapter-27-l-17124">diu wâren spor der minne.</l>
				<l n="17125" xml:id="chapter-27-l-17125">ouch hân ich an die liehten want</l>
				<l n="17126" xml:id="chapter-27-l-17126">mîner ougen weide vil gewant</l>
				<l n="17127" xml:id="chapter-27-l-17127">und hân mich oben an daz gôz</l>
				<l n="17128" xml:id="chapter-27-l-17128">an daz gewelbe und an daz slôz</l>
				<l n="17129" xml:id="chapter-27-l-17129">mit blicken vil gevlizzen,</l>
				<l n="17130" xml:id="chapter-27-l-17130">mîner ougen vil verslizzen</l>
				<l n="17131" xml:id="chapter-27-l-17131">an der gezierde dar obe,</l>
				<l n="17132" xml:id="chapter-27-l-17132">diu sô gestirnet ist mit lobe.</l>
				<l n="17133" xml:id="chapter-27-l-17133">diu sunnebernde vensterlîn,</l>
				<l n="17134" xml:id="chapter-27-l-17134">diu habent mir in daz herze mîn</l>
				<l n="17135" xml:id="chapter-27-l-17135">ir gleste dicke gesant.</l>
				<l n="17136" xml:id="chapter-27-l-17136">ich hân die fossiure erkant</l>
				<l n="17137" xml:id="chapter-27-l-17137">sît mînen eilif jâren ie</l>
				<l n="17138" xml:id="chapter-27-l-17138">und enkam ze Curnewâle nie.</l>
				<l n="17139" xml:id="chapter-27-l-17139">Diu getriuwe massenîe,</l>
				<l n="17140" xml:id="chapter-27-l-17140">Tristan und sîn amîe</l>
				<l n="17141" xml:id="chapter-27-l-17141">si haeten in der wilde</l>
				<l n="17142" xml:id="chapter-27-l-17142">ze walde und ze gevilde</l>
				<l n="17143" xml:id="chapter-27-l-17143">ir muoze und ir unmuoze</l>
				<l n="17144" xml:id="chapter-27-l-17144">besetzet harte suoze.</l>
				<l n="17145" xml:id="chapter-27-l-17145">si wâren z' allen zîten</l>
				<l n="17146" xml:id="chapter-27-l-17146">ein ander an der sîten.</l>
				<l n="17147" xml:id="chapter-27-l-17147">des morgens in dem touwe</l>
				<l n="17148" xml:id="chapter-27-l-17148">so slichen sî zer ouwe,</l>
				<l n="17149" xml:id="chapter-27-l-17149">dâ beide bluomen unde gras</l>
				<l n="17150" xml:id="chapter-27-l-17150">mit dem eouwe erküelet was.</l>
				<l n="17151" xml:id="chapter-27-l-17151">diu küele prâerîe</l>
				<l n="17152" xml:id="chapter-27-l-17152">was danne ir banekîe.</l>
				<l n="17153" xml:id="chapter-27-l-17153">dâ giengen sî her unde hin</l>
				<l n="17154" xml:id="chapter-27-l-17154">ir maere sagende under in</l>
				<l n="17155" xml:id="chapter-27-l-17155">und loseten mit dem gange</l>
				<l n="17156" xml:id="chapter-27-l-17156">dem süezen vogelsange.</l>
				<l n="17157" xml:id="chapter-27-l-17157">sô danne nâmen s' ainen swanc</l>
				<l n="17158" xml:id="chapter-27-l-17158">hin dâ der küele brunne clanc</l>
				<l n="17159" xml:id="chapter-27-l-17159">und loseten sînem clange,</l>
				<l n="17160" xml:id="chapter-27-l-17160">sînem sliche und sînem gange.</l>
				<l n="17161" xml:id="chapter-27-l-17161">dâ er hin ûf die plaine gie,</l>
				<l n="17162" xml:id="chapter-27-l-17162">da gesâzen sî durch ruowen ie</l>
				<l n="17163" xml:id="chapter-27-l-17163">dâ loseten sî dem duzze</l>
				<l n="17164" xml:id="chapter-27-l-17164">und warteten dem vluzze</l>
				<l n="17165" xml:id="chapter-27-l-17165">und was daz aber ir wunne.</l>
				<l n="17166" xml:id="chapter-27-l-17166">Als aber diu liehte sunne</l>
				<l n="17167" xml:id="chapter-27-l-17167">ûf begunde stîgen,</l>
				<l n="17168" xml:id="chapter-27-l-17168">diu hitze nider sîgen,</l>
				<l n="17169" xml:id="chapter-27-l-17169">sô giengen sî zer linden</l>
				<l n="17170" xml:id="chapter-27-l-17170">nâch den linden winden,</l>
				<l n="17171" xml:id="chapter-27-l-17171">diu bar in aber danne lust</l>
				<l n="17172" xml:id="chapter-27-l-17172">ûzen und innerthalp der brust.</l>
				<l n="17173" xml:id="chapter-27-l-17173">si ervröuweten ouge unde sin.</l>
				<l n="17174" xml:id="chapter-27-l-17174">diu süeze linde süezet in</l>
				<l n="17175" xml:id="chapter-27-l-17175">luft unde schate mit ir blate.</l>
				<l n="17176" xml:id="chapter-27-l-17176">die winde wâren von ir schate</l>
				<l n="17177" xml:id="chapter-27-l-17177">süeze, linde, küele.</l>
				<l n="17178" xml:id="chapter-27-l-17178">der linden gestüele</l>
				<l n="17179" xml:id="chapter-27-l-17179">daz was von bluomen und von grase</l>
				<l n="17180" xml:id="chapter-27-l-17180">der baz gemâlete wase,</l>
				<l n="17181" xml:id="chapter-27-l-17181">den ie linde gewan.</l>
				<l n="17182" xml:id="chapter-27-l-17182">dâ sâzen sî z' ein ander an</l>
				<l n="17183" xml:id="chapter-27-l-17183">die getriuwen senedaere</l>
				<l n="17184" xml:id="chapter-27-l-17184">und triben ir senemaere</l>
				<l n="17185" xml:id="chapter-27-l-17185">von den, die vor ir jâren</l>
				<l n="17186" xml:id="chapter-27-l-17186">von sene verdorben wâren.</l>
				<l n="17187" xml:id="chapter-27-l-17187">si beredeten unde besageten,</l>
				<l n="17188" xml:id="chapter-27-l-17188">si betrûreten unde beclageten,</l>
				<l n="17189" xml:id="chapter-27-l-17189">daz Villîse von Trâze,</l>
				<l n="17190" xml:id="chapter-27-l-17190">daz der armen Canâze</l>
				<l n="17191" xml:id="chapter-27-l-17191">in der minnen namen geschach;</l>
				<l n="17192" xml:id="chapter-27-l-17192">daz Biblîse ir herze brach</l>
				<l n="17193" xml:id="chapter-27-l-17193">durch ir bruoder minne;</l>
				<l n="17194" xml:id="chapter-27-l-17194">daz ez der küniginne</l>
				<l n="17195" xml:id="chapter-27-l-17195">von Tîre und von Sidône,</l>
				<l n="17196" xml:id="chapter-27-l-17196">der seneden Didône</l>
				<l n="17197" xml:id="chapter-27-l-17197">durch sene sô jaemerlîche ergie.</l>
				<l n="17198" xml:id="chapter-27-l-17198">mit solhen maeren wâren s' ie</l>
				<l n="17199" xml:id="chapter-27-l-17199">unmüezic eteswenne.</l>
				<l n="17200" xml:id="chapter-27-l-17200">Sô s' aber der maere denne</l>
				<l n="17201" xml:id="chapter-27-l-17201">vergezzen wolten under in,</l>
				<l n="17202" xml:id="chapter-27-l-17202">sô slichen s' in ir clûse hin</l>
				<l n="17203" xml:id="chapter-27-l-17203">und nâmen aber ze handen,</l>
				<l n="17204" xml:id="chapter-27-l-17204">dar an s' ir lust erkanden,</l>
				<l n="17205" xml:id="chapter-27-l-17205">und liezen danne clingen</l>
				<l n="17206" xml:id="chapter-27-l-17206">ir harphen unde ir singen</l>
				<l n="17207" xml:id="chapter-27-l-17207">senelîchen unde suoze.</l>
				<l n="17208" xml:id="chapter-27-l-17208">si wehselten unmuoze</l>
				<l n="17209" xml:id="chapter-27-l-17209">mit handen und mit zungen.</l>
				<l n="17210" xml:id="chapter-27-l-17210">si harpheten, si sungen</l>
				<l n="17211" xml:id="chapter-27-l-17211">lelche unde noten der minne.</l>
				<l n="17212" xml:id="chapter-27-l-17212">si wandelten dar inne</l>
				<l n="17213" xml:id="chapter-27-l-17213">ir wunnenspil, swie sî gezam.</l>
				<l n="17214" xml:id="chapter-27-l-17214">sweder ir die harphen genam,</l>
				<l n="17215" xml:id="chapter-27-l-17215">sô was des anderen site,</l>
				<l n="17216" xml:id="chapter-27-l-17216">daz ez diu notelîn dermite</l>
				<l n="17217" xml:id="chapter-27-l-17217">suoze unde senelîche sanc.</l>
				<l n="17218" xml:id="chapter-27-l-17218">ouch lûtete ietweder clanc</l>
				<l n="17219" xml:id="chapter-27-l-17219">der harphen unde der zungen,</l>
				<l n="17220" xml:id="chapter-27-l-17220">sô s' in ein ander clungen,</l>
				<l n="17221" xml:id="chapter-27-l-17221">sô suoze dar inne,</l>
				<l n="17222" xml:id="chapter-27-l-17222">als ez der süezen Minne</l>
				<l n="17223" xml:id="chapter-27-l-17223">wol z' einer cluse wart benant:</l>
				<l n="17224" xml:id="chapter-27-l-17224">la fossiure a la gent amant.</l>
				<l n="17225" xml:id="chapter-27-l-17225">swaz aber von der fossiure</l>
				<l n="17226" xml:id="chapter-27-l-17226">von alter âventiure</l>
				<l n="17227" xml:id="chapter-27-l-17227">vor hin ie was bemaeret,</l>
				<l n="17228" xml:id="chapter-27-l-17228">daz wart an in bewaeret.</l>
				<l n="17229" xml:id="chapter-27-l-17229">diu wâre wirtinne</l>
				<l n="17230" xml:id="chapter-27-l-17230">diu haete sich dar inne</l>
				<l n="17231" xml:id="chapter-27-l-17231">alrêrste an ir spil verlân.</l>
				<l n="17232" xml:id="chapter-27-l-17232">swaz ê dar inne ie wart getân</l>
				<l n="17233" xml:id="chapter-27-l-17233">von kurzewîle oder von spil,</l>
				<l n="17234" xml:id="chapter-27-l-17234">dazn lief niht ze disem zil.</l>
				<l n="17235" xml:id="chapter-27-l-17235">ezn was niht von meine</l>
				<l n="17236" xml:id="chapter-27-l-17236">sô lûter noch sô reine,</l>
				<l n="17237" xml:id="chapter-27-l-17237">als ir spil was under in.</l>
				<l n="17238" xml:id="chapter-27-l-17238">si triben der minne ir stunde hin</l>
				<l n="17239" xml:id="chapter-27-l-17239">sô wol sô nie gelieben baz.</l>
				<l n="17240" xml:id="chapter-27-l-17240">sine tâten niht wan allez daz,</l>
				<l n="17241" xml:id="chapter-27-l-17241">dâ sî daz herze zuo getruoc.</l>
				<l n="17242" xml:id="chapter-27-l-17242">Der kurzewîle was genuoc,</l>
				<l n="17243" xml:id="chapter-27-l-17243">der s' in dem tage begunden.</l>
				<l n="17244" xml:id="chapter-27-l-17244">si riten under stunden,</l>
				<l n="17245" xml:id="chapter-27-l-17245">sô si des geluste,</l>
				<l n="17246" xml:id="chapter-27-l-17246">mit dem armbruste</l>
				<l n="17247" xml:id="chapter-27-l-17247">pirsen in die wilde</l>
				<l n="17248" xml:id="chapter-27-l-17248">nâch vogelen und nâch wilde</l>
				<l n="17249" xml:id="chapter-27-l-17249">unde ouch z' eteslîchen tagen</l>
				<l n="17250" xml:id="chapter-27-l-17250">nâch dem rôten wilde jagen</l>
				<l n="17251" xml:id="chapter-27-l-17251">mit Hiudane ir hunde,</l>
				<l n="17252" xml:id="chapter-27-l-17252">der dannoch niene kunde</l>
				<l n="17253" xml:id="chapter-27-l-17253">unlûtes loufen sus noch sô.</l>
				<l n="17254" xml:id="chapter-27-l-17254">in haete Tristan aber dô</l>
				<l n="17255" xml:id="chapter-27-l-17255">gelêret harte schiere</l>
				<l n="17256" xml:id="chapter-27-l-17256">nâch dem hirze und nâch dem tiere,</l>
				<l n="17257" xml:id="chapter-27-l-17257">nâch aller slahte wilde</l>
			</div>
			<div n="28" xml:id="chapter-28" type="chapter" data-level="1">
				<head xml:lang="deu-Latn">Entdeckung und Versöhnung</head>
				<l n="17258" xml:id="chapter-28-l-17258">durch walt und durch gevilde</l>
				<l n="17259" xml:id="chapter-28-l-17259">ze wunsche loufen ûf der vart,</l>
				<l n="17260" xml:id="chapter-28-l-17260">sô daz er niemer lût wart.</l>
				<l n="17261" xml:id="chapter-28-l-17261">mit dem vertriben si manegen tac,</l>
				<l n="17262" xml:id="chapter-28-l-17262">niht durch dekeinen den bejac,</l>
				<l n="17263" xml:id="chapter-28-l-17263">der an solhen dingen lît,</l>
				<l n="17264" xml:id="chapter-28-l-17264">niuwan durch die kurzen zît,</l>
				<l n="17265" xml:id="chapter-28-l-17265">die man hie mite haben sol.</l>
				<l n="17266" xml:id="chapter-28-l-17266">si üebeten, daz weiz ich wol,</l>
				<l n="17267" xml:id="chapter-28-l-17267">den bracken unde daz armbrust</l>
				<l n="17268" xml:id="chapter-28-l-17268">me durch ir herzen gelust</l>
				<l n="17269" xml:id="chapter-28-l-17269">und durch ir banekîe</l>
				<l n="17270" xml:id="chapter-28-l-17270">danne durch mangerîe.</l>
				<l n="17271" xml:id="chapter-28-l-17271">ir geschepfede unde ir pflege</l>
				<l n="17272" xml:id="chapter-28-l-17272">was alle zît und alle wege</l>
				<l n="17273" xml:id="chapter-28-l-17273">niht anders wan des sî gezam</l>
				<l n="17274" xml:id="chapter-28-l-17274">und in ze muote rehte kam.</l>
				<l n="17275" xml:id="chapter-28-l-17275">Under diu dô diz geschach,</l>
				<l n="17276" xml:id="chapter-28-l-17276">sô haete ie michel ungemach</l>
				<l n="17277" xml:id="chapter-28-l-17277">der trûrige Marke.</l>
				<l n="17278" xml:id="chapter-28-l-17278">er trûrete starke</l>
				<l n="17279" xml:id="chapter-28-l-17279">umbe sîn êre und umbe sîn wîp.</l>
				<l n="17280" xml:id="chapter-28-l-17280">im begunde muot unde lîp</l>
				<l n="17281" xml:id="chapter-28-l-17281">von tage ze tage swaeren,</l>
				<l n="17282" xml:id="chapter-28-l-17282">ere unde guot unmaeren.</l>
				<l n="17283" xml:id="chapter-28-l-17283">sus gereit er in den selben tagen</l>
				<l n="17284" xml:id="chapter-28-l-17284">in disen selben walt jagen</l>
				<l n="17285" xml:id="chapter-28-l-17285">und mê durch sîne triure</l>
				<l n="17286" xml:id="chapter-28-l-17286">dan durch kein âventiure.</l>
				<l n="17287" xml:id="chapter-28-l-17287">nu sî zem walde kâmen,</l>
				<l n="17288" xml:id="chapter-28-l-17288">die jegere ir hunde namen</l>
				<l n="17289" xml:id="chapter-28-l-17289">und wnden eine trünne stân.</l>
				<l n="17290" xml:id="chapter-28-l-17290">dâ begunden s' în ze ruore lân.</l>
				<l n="17291" xml:id="chapter-28-l-17291">und an der selben stunde</l>
				<l n="17292" xml:id="chapter-28-l-17292">so geschieden die hunde</l>
				<l n="17293" xml:id="chapter-28-l-17293">einen vremeden hirz hin dane</l>
				<l n="17294" xml:id="chapter-28-l-17294">der was reht alse ein ors gemane,</l>
				<l n="17295" xml:id="chapter-28-l-17295">starc unde michel unde blanc,</l>
				<l n="17296" xml:id="chapter-28-l-17296">daz gehürne cleine unde unlanc,</l>
				<l n="17297" xml:id="chapter-28-l-17297">vil kûme wider entworfen,</l>
				<l n="17298" xml:id="chapter-28-l-17298">als er ez hin geworfen</l>
				<l n="17299" xml:id="chapter-28-l-17299">haete in unlanger zîte.</l>
				<l n="17300" xml:id="chapter-28-l-17300">den jageten sî ze strîte</l>
				<l n="17301" xml:id="chapter-28-l-17301">und mit gewalte under in</l>
				<l n="17302" xml:id="chapter-28-l-17302">unz vaste vür den âbent hin.</l>
				<l n="17303" xml:id="chapter-28-l-17303">do verstiezen s' an der vart,</l>
				<l n="17304" xml:id="chapter-28-l-17304">alsô daz in der hirz entwart</l>
				<l n="17305" xml:id="chapter-28-l-17305">und sîne vluht hin wider genam,</l>
				<l n="17306" xml:id="chapter-28-l-17306">von dannen er ouch dar kam,</l>
				<l n="17307" xml:id="chapter-28-l-17307">hin dâ diu fossiure was.</l>
				<l n="17308" xml:id="chapter-28-l-17308">al dar gevlôch er unde genas.</l>
				<l n="17309" xml:id="chapter-28-l-17309">nu muote Marken sere,</l>
				<l n="17310" xml:id="chapter-28-l-17310">die jegere michel mêre,</l>
				<l n="17311" xml:id="chapter-28-l-17311">daz in zem hirze alsô geschach,</l>
				<l n="17312" xml:id="chapter-28-l-17312">dô man in alse vremeden sach</l>
				<l n="17313" xml:id="chapter-28-l-17313">beide an der varwe und an der mane.</l>
				<l n="17314" xml:id="chapter-28-l-17314">si haeten alle unmuot dâvane.</l>
				<l n="17315" xml:id="chapter-28-l-17315">hie mite lâsen s' ir hunde wider</l>
				<l n="17316" xml:id="chapter-28-l-17316">und liezen sich die naht dâ nider,</l>
				<l n="17317" xml:id="chapter-28-l-17317">wan in was allen ruowe nôt.</l>
				<l n="17318" xml:id="chapter-28-l-17318">nu haete ouch Tristan unde Îsôt</l>
				<l n="17319" xml:id="chapter-28-l-17319">den tac allen wol vernomen</l>
				<l n="17320" xml:id="chapter-28-l-17320">den schal, der in den walt was komen</l>
				<l n="17321" xml:id="chapter-28-l-17321">von gehürne und ouch von hunden</l>
				<l n="17322" xml:id="chapter-28-l-17322">und dâhten an den stunden,</l>
				<l n="17323" xml:id="chapter-28-l-17323">daz ez niuwan Marke waere.</l>
				<l n="17324" xml:id="chapter-28-l-17324">des wart ir herze swaere.</l>
				<l n="17325" xml:id="chapter-28-l-17325">ir beider angest was iesâ,</l>
				<l n="17326" xml:id="chapter-28-l-17326">si waeren ime vermaeret dâ.</l>
				<l n="17327" xml:id="chapter-28-l-17327">Des anderen tages vruo</l>
				<l n="17328" xml:id="chapter-28-l-17328">nu wor der jegermeister zuo,</l>
				<l n="17329" xml:id="chapter-28-l-17329">ê danne er kür daz morgenrôt.</l>
				<l n="17330" xml:id="chapter-28-l-17330">sînen undertânen er gebôt,</l>
				<l n="17331" xml:id="chapter-28-l-17331">daz sî dâ wol betageten</l>
				<l n="17332" xml:id="chapter-28-l-17332">und danne nâch im jageten.</l>
				<l n="17333" xml:id="chapter-28-l-17333">an ein leitseil er nam</l>
				<l n="17334" xml:id="chapter-28-l-17334">einen bracken, der im rehte kam,</l>
				<l n="17335" xml:id="chapter-28-l-17335">und brâhte den reht û die vart.</l>
				<l n="17336" xml:id="chapter-28-l-17336">der leite in allez hinewart</l>
				<l n="17337" xml:id="chapter-28-l-17337">über manic ungeverte,</l>
				<l n="17338" xml:id="chapter-28-l-17338">über velse und über herte,</l>
				<l n="17339" xml:id="chapter-28-l-17339">über dürre und über gras,</l>
				<l n="17340" xml:id="chapter-28-l-17340">dâ ime der hirz des nahtes was</l>
				<l n="17341" xml:id="chapter-28-l-17341">gestrichen unde gevlohen vor.</l>
				<l n="17342" xml:id="chapter-28-l-17342">dem volgete er reht ûf dem spor,</l>
				<l n="17343" xml:id="chapter-28-l-17343">biz daz diu enge ein ende nam</l>
				<l n="17344" xml:id="chapter-28-l-17344">und diu sunne wol û kam.</l>
				<l n="17345" xml:id="chapter-28-l-17345">dô was er zer fontaine</l>
				<l n="17346" xml:id="chapter-28-l-17346">ûf Tristandes plaine.</l>
				<l n="17347" xml:id="chapter-28-l-17347">Des selben morgens was Tristan</l>
				<l n="17348" xml:id="chapter-28-l-17348">und sîn gespil geslichen dan</l>
				<l n="17349" xml:id="chapter-28-l-17349">bihanden gevangen</l>
				<l n="17350" xml:id="chapter-28-l-17350">und kâmen hin gegangen</l>
				<l n="17351" xml:id="chapter-28-l-17351">vil vruo und in dem touwe</l>
				<l n="17352" xml:id="chapter-28-l-17352">ûf die gebluoten ouwe</l>
				<l n="17353" xml:id="chapter-28-l-17353">und ûf daz wunneclîche tal.</l>
				<l n="17354" xml:id="chapter-28-l-17354">galander unde nahtegal</l>
				<l n="17355" xml:id="chapter-28-l-17355">die begunden organieren,</l>
				<l n="17356" xml:id="chapter-28-l-17356">ir gesinde salûieren.</l>
				<l n="17357" xml:id="chapter-28-l-17357">si gruozten ie genôte</l>
				<l n="17358" xml:id="chapter-28-l-17358">Tristanden unde Îsôte.</l>
				<l n="17359" xml:id="chapter-28-l-17359">diu wilden waltvogelîn</l>
				<l n="17360" xml:id="chapter-28-l-17360">hiezen sî willekomen sîn</l>
				<l n="17361" xml:id="chapter-28-l-17361">vil suoze in ir latîne.</l>
				<l n="17362" xml:id="chapter-28-l-17362">mangem süezem vogelîne</l>
				<l n="17363" xml:id="chapter-28-l-17363">dem wâren sî dâ willekomen.</l>
				<l n="17364" xml:id="chapter-28-l-17364">si haeten sich alle an genomen</l>
				<l n="17365" xml:id="chapter-28-l-17365">eine wunneclîche unmuoze</l>
				<l n="17366" xml:id="chapter-28-l-17366">den gelieben zwein ze gruoze.</l>
				<l n="17367" xml:id="chapter-28-l-17367">si sungen von dem rîse</l>
				<l n="17368" xml:id="chapter-28-l-17368">ir wunne bernde wîse</l>
				<l n="17369" xml:id="chapter-28-l-17369">in maneger anderunge.</l>
				<l n="17370" xml:id="chapter-28-l-17370">dâ was manc süeziu zunge,</l>
				<l n="17371" xml:id="chapter-28-l-17371">diu dâ schantoit und discantoit</l>
				<l n="17372" xml:id="chapter-28-l-17372">ir schanzûne und ir refloit</l>
				<l n="17373" xml:id="chapter-28-l-17373">den gelieben z' einer wunne.</l>
				<l n="17374" xml:id="chapter-28-l-17374">si enpfie der küele brunne,</l>
				<l n="17375" xml:id="chapter-28-l-17375">der gegen ir ougen schône enspranc</l>
				<l n="17376" xml:id="chapter-28-l-17376">und schôner in ir ôren clanc</l>
				<l n="17377" xml:id="chapter-28-l-17377">und runende allez gegen in gie</l>
				<l n="17378" xml:id="chapter-28-l-17378">und sî mit sîner rûne enpfie.</l>
				<l n="17379" xml:id="chapter-28-l-17379">er rûnete suoze</l>
				<l n="17380" xml:id="chapter-28-l-17380">den gelieben ze gruoze.</l>
				<l n="17381" xml:id="chapter-28-l-17381">si gruozten ouch die linden</l>
				<l n="17382" xml:id="chapter-28-l-17382">mit ir viel süezen winden.</l>
				<l n="17383" xml:id="chapter-28-l-17383">die vröuten s' ûze und innen</l>
				<l n="17384" xml:id="chapter-28-l-17384">an ôren unde an sinnen.</l>
				<l n="17385" xml:id="chapter-28-l-17385">der boume flôrie,</l>
				<l n="17386" xml:id="chapter-28-l-17386">diu liehte prâerîe,</l>
				<l n="17387" xml:id="chapter-28-l-17387">die bluomen, daz ingrüene gras</l>
				<l n="17388" xml:id="chapter-28-l-17388">und allez daz da blüende was,</l>
				<l n="17389" xml:id="chapter-28-l-17389">daz lachete allez gegen in.</l>
				<l n="17390" xml:id="chapter-28-l-17390">ouch gruozte sî her unde hin</l>
				<l n="17391" xml:id="chapter-28-l-17391">der tou mit sîner süeze,</l>
				<l n="17392" xml:id="chapter-28-l-17392">der küelete in ir vüeze</l>
				<l n="17393" xml:id="chapter-28-l-17393">und was ir herzen gemach.</l>
				<l n="17394" xml:id="chapter-28-l-17394">und alse des genuoc geschach,</l>
				<l n="17395" xml:id="chapter-28-l-17395">si slichen wider in ir stein</l>
				<l n="17396" xml:id="chapter-28-l-17396">und wurden under in in ein,</l>
				<l n="17397" xml:id="chapter-28-l-17397">wie sî der zît getaeten.</l>
				<l n="17398" xml:id="chapter-28-l-17398">wan sî des angest haeten</l>
				<l n="17399" xml:id="chapter-28-l-17399">und vorhten, alse ez ouch ergie,</l>
				<l n="17400" xml:id="chapter-28-l-17400">daz eteswer und eteswie</l>
				<l n="17401" xml:id="chapter-28-l-17401">dar von den hunden kaeme,</l>
				<l n="17402" xml:id="chapter-28-l-17402">ir tougen dâ vernaeme.</l>
				<l n="17403" xml:id="chapter-28-l-17403">hier über vant Tristan einen sin,</l>
				<l n="17404" xml:id="chapter-28-l-17404">dar an gevielen s' under in.</l>
				<l n="17405" xml:id="chapter-28-l-17405">si giengen an ir bette wider</l>
				<l n="17406" xml:id="chapter-28-l-17406">und leiten sich dâ wider nider</l>
				<l n="17407" xml:id="chapter-28-l-17407">von ein ander wol hin dan</l>
				<l n="17408" xml:id="chapter-28-l-17408">reht alse man unde man,</l>
				<l n="17409" xml:id="chapter-28-l-17409">niht alse man unde wîp.</l>
				<l n="17410" xml:id="chapter-28-l-17410">dâ lac lîp unde lîp</l>
				<l n="17411" xml:id="chapter-28-l-17411">in vremeder gelegenheit.</l>
				<l n="17412" xml:id="chapter-28-l-17412">ouch haete Tristan geleit</l>
				<l n="17413" xml:id="chapter-28-l-17413">sîn swert bar enzwischen sî.</l>
				<l n="17414" xml:id="chapter-28-l-17414">hin dan lac er, her dan lac sî.</l>
				<l n="17415" xml:id="chapter-28-l-17415">si lâgen sunder, ein und ein.</l>
				<l n="17416" xml:id="chapter-28-l-17416">alsus entsliefen s' under in zwein.</l>
				<l n="17417" xml:id="chapter-28-l-17417">Der jeger, von dem ich nu las,</l>
				<l n="17418" xml:id="chapter-28-l-17418">der zuo dem brunnen komen was,</l>
				<l n="17419" xml:id="chapter-28-l-17419">der spurte in dem touwe,</l>
				<l n="17420" xml:id="chapter-28-l-17420">dâ Tristan und sîn vrouwe</l>
				<l n="17421" xml:id="chapter-28-l-17421">vor ime geslichen wâren hin.</l>
				<l n="17422" xml:id="chapter-28-l-17422">hie mite sô kam er an den sin,</l>
				<l n="17423" xml:id="chapter-28-l-17423">ez waere niwan des hirzes trat.</l>
				<l n="17424" xml:id="chapter-28-l-17424">er erbeizete und trat ûf den pfat</l>
				<l n="17425" xml:id="chapter-28-l-17425">und volgete dem selben spor,</l>
				<l n="17426" xml:id="chapter-28-l-17426">daz s' ime haeten getreten vor</l>
				<l n="17427" xml:id="chapter-28-l-17427">biz hin an der fossiuren tür.</l>
				<l n="17428" xml:id="chapter-28-l-17428">dâ giengen zwêne rigele vür.</l>
				<l n="17429" xml:id="chapter-28-l-17429">ern mohte dâ niht vürbaz komen.</l>
				<l n="17430" xml:id="chapter-28-l-17430">nu ime der wec dâ was benomen,</l>
				<l n="17431" xml:id="chapter-28-l-17431">er versuohte ez an die crumbe</l>
				<l n="17432" xml:id="chapter-28-l-17432">und gienc alumbe und umbe</l>
				<l n="17433" xml:id="chapter-28-l-17433">und vant von âventiure</l>
				<l n="17434" xml:id="chapter-28-l-17434">obene an der fossiure</l>
				<l n="17435" xml:id="chapter-28-l-17435">ein tougenlîchez vensterlîn.</l>
				<l n="17436" xml:id="chapter-28-l-17436">dâ luogete er mit vorhten îm</l>
				<l n="17437" xml:id="chapter-28-l-17437">und gesach zehant dar inne</l>
				<l n="17438" xml:id="chapter-28-l-17438">daz gesinde der minne:</l>
				<l n="17439" xml:id="chapter-28-l-17439">niwan ein wîp und einen man.</l>
				<l n="17440" xml:id="chapter-28-l-17440">die sach er ouch ze wunder an.</l>
				<l n="17441" xml:id="chapter-28-l-17441">wan in dûhte an dem wîbe,</l>
				<l n="17442" xml:id="chapter-28-l-17442">daz nie von wîbes lîbe</l>
				<l n="17443" xml:id="chapter-28-l-17443">kein crêatiure als ûz erkorn</l>
				<l n="17444" xml:id="chapter-28-l-17444">ze dirre werlde würde geborn.</l>
				<l n="17445" xml:id="chapter-28-l-17445">iedoch sach er unlange dar.</l>
				<l n="17446" xml:id="chapter-28-l-17446">wan iesâ dô er wart gewar,</l>
				<l n="17447" xml:id="chapter-28-l-17447">daz daz swert sô bar dâ lac,</l>
				<l n="17448" xml:id="chapter-28-l-17448">er tete sich dannen unde erschrac.</l>
				<l n="17449" xml:id="chapter-28-l-17449">ez duhte in angestbaere.</l>
				<l n="17450" xml:id="chapter-28-l-17450">er dâhte, daz ez waere</l>
				<l n="17451" xml:id="chapter-28-l-17451">etswaz von wilden dingen.</l>
				<l n="17452" xml:id="chapter-28-l-17452">diz begunde im vorhte bringen.</l>
				<l n="17453" xml:id="chapter-28-l-17453">er kêrte den vels wider nider</l>
				<l n="17454" xml:id="chapter-28-l-17454">und reit hin gegen den hunden wider.</l>
				<l n="17455" xml:id="chapter-28-l-17455">Nu haete sich ouch Marke</l>
				<l n="17456" xml:id="chapter-28-l-17456">vor den jegeren starke</l>
				<l n="17457" xml:id="chapter-28-l-17457">ûf sîner verte vür genomen</l>
				<l n="17458" xml:id="chapter-28-l-17458">und was îlende ûf in komen.</l>
				<l n="17459" xml:id="chapter-28-l-17459">'seht' sprach der wildenaere</l>
				<l n="17460" xml:id="chapter-28-l-17460">'künec hêrre, ich sage iu maere:</l>
				<l n="17461" xml:id="chapter-28-l-17461">ich hân an disen stunden</l>
				<l n="17462" xml:id="chapter-28-l-17462">schoene âventiure vunden.'</l>
				<l n="17463" xml:id="chapter-28-l-17463">'sag an, waz âventiure?'</l>
				<l n="17464" xml:id="chapter-28-l-17464">'eine minnen fossiure.'</l>
				<l n="17465" xml:id="chapter-28-l-17465">'wâ vünde dû die oder wie?'</l>
				<l n="17466" xml:id="chapter-28-l-17466">'hêrre, in dirre wilde alhie.'</l>
				<l n="17467" xml:id="chapter-28-l-17467">'in dirre wüesten wilde?' 'jâ.'</l>
				<l n="17468" xml:id="chapter-28-l-17468">'ist aber ieman lebender dâ?'</l>
				<l n="17469" xml:id="chapter-28-l-17469">'jâ hêrre, dâ ist inne</l>
				<l n="17470" xml:id="chapter-28-l-17470">ein man und ein gotinne.</l>
				<l n="17471" xml:id="chapter-28-l-17471">diu ligent an einem bette</l>
				<l n="17472" xml:id="chapter-28-l-17472">und slâfent alse inwette.</l>
				<l n="17473" xml:id="chapter-28-l-17473">der man ist alse ein ander man.</l>
				<l n="17474" xml:id="chapter-28-l-17474">mîn zwîvel ist aber dar an</l>
				<l n="17475" xml:id="chapter-28-l-17475">sîn geslâfe dâ bî</l>
				<l n="17476" xml:id="chapter-28-l-17476">daz der ein mensche sî.</l>
				<l n="17477" xml:id="chapter-28-l-17477">der ist schoener danne ein feine.</l>
				<l n="17478" xml:id="chapter-28-l-17478">von vleische noch von beine</l>
				<l n="17479" xml:id="chapter-28-l-17479">enkunde niht gewerden</l>
				<l n="17480" xml:id="chapter-28-l-17480">sô schoenes ûf der erden.</l>
				<l n="17481" xml:id="chapter-28-l-17481">und ine weiz durch welhen sin,</l>
				<l n="17482" xml:id="chapter-28-l-17482">ein swert daz lît dâ zwischen in</l>
				<l n="17483" xml:id="chapter-28-l-17483">schoene unde lûter unde bar.'</l>
				<l n="17484" xml:id="chapter-28-l-17484">der künic sprach: 'wîse mich dar!'</l>
				<l n="17485" xml:id="chapter-28-l-17485">Der jegermeister vuorte in dan</l>
				<l n="17486" xml:id="chapter-28-l-17486">die wilde wider ûf sîne ban</l>
				<l n="17487" xml:id="chapter-28-l-17487">biz hin dâ er erbeizet was.</l>
				<l n="17488" xml:id="chapter-28-l-17488">der künec erbeizete ûf daz gras</l>
				<l n="17489" xml:id="chapter-28-l-17489">und streich ûf an sînen pfat.</l>
				<l n="17490" xml:id="chapter-28-l-17490">der jeger der habete an der stat.</l>
				<l n="17491" xml:id="chapter-28-l-17491">nu Marke der kam hin zer tür.</l>
				<l n="17492" xml:id="chapter-28-l-17492">er lie si stân und kêrte vür</l>
				<l n="17493" xml:id="chapter-28-l-17493">und ûzen an dem steine</l>
				<l n="17494" xml:id="chapter-28-l-17494">und an des steines cleine</l>
				<l n="17495" xml:id="chapter-28-l-17495">dâ nam er manege kêre</l>
				<l n="17496" xml:id="chapter-28-l-17496">nâch des jegeres lêre</l>
				<l n="17497" xml:id="chapter-28-l-17497">und vant ouch er ein vensterlîn.</l>
				<l n="17498" xml:id="chapter-28-l-17498">er lie sîn ouge dar în</l>
				<l n="17499" xml:id="chapter-28-l-17499">nâch liebe und nâch leide.</l>
				<l n="17500" xml:id="chapter-28-l-17500">diu sach er ouch dâ beide</l>
				<l n="17501" xml:id="chapter-28-l-17501">in der cristallen ligen enbor</l>
				<l n="17502" xml:id="chapter-28-l-17502">und sliefen dannoch als dâ vor.</l>
				<l n="17503" xml:id="chapter-28-l-17503">er vant si, alse ouch jener vant,</l>
				<l n="17504" xml:id="chapter-28-l-17504">wol von ein ander gewant,</l>
				<l n="17505" xml:id="chapter-28-l-17505">daz eine her, daz ander hin,</l>
				<l n="17506" xml:id="chapter-28-l-17506">daz bare swert enzwischen in.</l>
				<l n="17507" xml:id="chapter-28-l-17507">er erkante neven unde wîp.</l>
				<l n="17508" xml:id="chapter-28-l-17508">sîn herze in ime und al sîn lîp</l>
				<l n="17509" xml:id="chapter-28-l-17509">erkaltete vor leide</l>
				<l n="17510" xml:id="chapter-28-l-17510">und ouch vor liebe beide.</l>
				<l n="17511" xml:id="chapter-28-l-17511">diu verre gelegenheit</l>
				<l n="17512" xml:id="chapter-28-l-17512">diu was im liep unde leit.</l>
				<l n="17513" xml:id="chapter-28-l-17513">Iiep meine ich von dem wâne,</l>
				<l n="17514" xml:id="chapter-28-l-17514">si waeren valsches âne.</l>
				<l n="17515" xml:id="chapter-28-l-17515">leit meine ich, daz er sich versach.</l>
				<l n="17516" xml:id="chapter-28-l-17516">in sînem herzen er sprach:</l>
				<l n="17517" xml:id="chapter-28-l-17517">"genaedeclicher trehtîn,</l>
				<l n="17518" xml:id="chapter-28-l-17518">waz mag an disen dingen sîn?</l>
				<l n="17519" xml:id="chapter-28-l-17519">ist iht des under disen geschehen,</l>
				<l n="17520" xml:id="chapter-28-l-17520">des ich mich lange hân versehen,</l>
				<l n="17521" xml:id="chapter-28-l-17521">wie ligent s' alsus danne?</l>
				<l n="17522" xml:id="chapter-28-l-17522">wîp sol doch liebem manne</l>
				<l n="17523" xml:id="chapter-28-l-17523">under armen z' allen zîten</l>
				<l n="17524" xml:id="chapter-28-l-17524">cleben an der sîten.</l>
				<l n="17525" xml:id="chapter-28-l-17525">wie ligent dise gelieben sô?'</l>
				<l n="17526" xml:id="chapter-28-l-17526">wider sich sô sprach er aber dô:</l>
				<l n="17527" xml:id="chapter-28-l-17527">'ist noch an disen dingen iht?</l>
				<l n="17528" xml:id="chapter-28-l-17528">weder ist hie schulde oder niht?'</l>
				<l n="17529" xml:id="chapter-28-l-17529">hie mite was aber der zwîvel dâ.</l>
				<l n="17530" xml:id="chapter-28-l-17530">'schulde?' sprach er 'triuwen jâ.'</l>
				<l n="17531" xml:id="chapter-28-l-17531">'schulde?' sprach er 'triuwen nein.'</l>
				<l n="17532" xml:id="chapter-28-l-17532">Diz treib er an mit disen zwein,</l>
				<l n="17533" xml:id="chapter-28-l-17533">biz aber der wegelôse man</l>
				<l n="17534" xml:id="chapter-28-l-17534">Marke zwîve!en began</l>
				<l n="17535" xml:id="chapter-28-l-17535">umbe ir zweler minne.</l>
				<l n="17536" xml:id="chapter-28-l-17536">Minne diu süenaerinne</l>
				<l n="17537" xml:id="chapter-28-l-17537">diu kam dâ zuo geslichen,</l>
				<l n="17538" xml:id="chapter-28-l-17538">gestreichet unde gestrichen</l>
				<l n="17539" xml:id="chapter-28-l-17539">ze wunderlîchem vlîze.</l>
				<l n="17540" xml:id="chapter-28-l-17540">si truoc ûf daz wîze</l>
				<l n="17541" xml:id="chapter-28-l-17541">geverwet under ougen</l>
				<l n="17542" xml:id="chapter-28-l-17542">daz guldîne lougen,</l>
				<l n="17543" xml:id="chapter-28-l-17543">ir allerbeste varwe: nein.</l>
				<l n="17544" xml:id="chapter-28-l-17544">daz wort daz luhte unde schein</l>
				<l n="17545" xml:id="chapter-28-l-17545">dem künege in sîn herze.</l>
				<l n="17546" xml:id="chapter-28-l-17546">der ander sîn smerze,</l>
				<l n="17547" xml:id="chapter-28-l-17547">daz wort, daz ungenaeme jâ</l>
				<l n="17548" xml:id="chapter-28-l-17548">daz ensach Marke niender dâ.</l>
				<l n="17549" xml:id="chapter-28-l-17549">daz was mitalle hin getân,</l>
				<l n="17550" xml:id="chapter-28-l-17550">dane was zwîvel noch wân.</l>
				<l n="17551" xml:id="chapter-28-l-17551">der minnen übergulde,</l>
				<l n="17552" xml:id="chapter-28-l-17552">diu guldîne unschulde,</l>
				<l n="17553" xml:id="chapter-28-l-17553">diu zôch im ougen unde sin</l>
				<l n="17554" xml:id="chapter-28-l-17554">mit ir gespenstikeite hin,</l>
				<l n="17555" xml:id="chapter-28-l-17555">hin da der ôsterlîche tac</l>
				<l n="17556" xml:id="chapter-28-l-17556">aller sîner vröude lac.</l>
				<l n="17557" xml:id="chapter-28-l-17557">er schouwete ie genôte</l>
				<l n="17558" xml:id="chapter-28-l-17558">sînes herzen wunne Îsôte,</l>
				<l n="17559" xml:id="chapter-28-l-17559">diun gedûhte in ouch dâ vor und ê</l>
				<l n="17560" xml:id="chapter-28-l-17560">nie sô rehte schoene mê.</l>
				<l n="17561" xml:id="chapter-28-l-17561">ine weiz von welher arbeit</l>
				<l n="17562" xml:id="chapter-28-l-17562">diz maere spellet unde seit,</l>
				<l n="17563" xml:id="chapter-28-l-17563">von der si erhitzet solte sîn,</l>
				<l n="17564" xml:id="chapter-28-l-17564">und lûhte ir varwe unde ir schîn</l>
				<l n="17565" xml:id="chapter-28-l-17565">als suoze und alse lôse</l>
				<l n="17566" xml:id="chapter-28-l-17566">als ein gemischet rôse</l>
				<l n="17567" xml:id="chapter-28-l-17567">hin ûf allez wider den man.</l>
				<l n="17568" xml:id="chapter-28-l-17568">ir munt der viurete unde bran</l>
				<l n="17569" xml:id="chapter-28-l-17569">rehte alse ein glüeiender kol.</l>
				<l n="17570" xml:id="chapter-28-l-17570">jâ ich erkenne mich nu wol,</l>
				<l n="17571" xml:id="chapter-28-l-17571">waz dirre arbeite was.</l>
				<l n="17572" xml:id="chapter-28-l-17572">Îsôt was, alse ich iezuo las,</l>
				<l n="17573" xml:id="chapter-28-l-17573">des morgens in dem touwe</l>
				<l n="17574" xml:id="chapter-28-l-17574">geslichen zuo der ouwe</l>
				<l n="17575" xml:id="chapter-28-l-17575">und was dâ von enbrunnen.</l>
				<l n="17576" xml:id="chapter-28-l-17576">sô gieng ouch von der sunnen</l>
				<l n="17577" xml:id="chapter-28-l-17577">ein cleinez straemelîn dar în,</l>
				<l n="17578" xml:id="chapter-28-l-17578">daz gleste ir ûf ir hiufelîn,</l>
				<l n="17579" xml:id="chapter-28-l-17579">ûf ir kinne und ûf ir munt.</l>
				<l n="17580" xml:id="chapter-28-l-17580">zwô schoene haeten an der stunt</l>
				<l n="17581" xml:id="chapter-28-l-17581">ein spil gemachet under in zwein.</l>
				<l n="17582" xml:id="chapter-28-l-17582">dâ schein lieht unde lieht in ein.</l>
				<l n="17583" xml:id="chapter-28-l-17583">Diu sunne und diu sunne</l>
				<l n="17584" xml:id="chapter-28-l-17584">die haeten eine wunne</l>
				<l n="17585" xml:id="chapter-28-l-17585">und eine hôhzît dar geleit</l>
				<l n="17586" xml:id="chapter-28-l-17586">Îsôte z' einer saelekeit.</l>
				<l n="17587" xml:id="chapter-28-l-17587">ir kinne, ir munt, ir varwe, ir lîch</l>
				<l n="17588" xml:id="chapter-28-l-17588">daz was sô rehte wunneclîch</l>
				<l n="17589" xml:id="chapter-28-l-17589">sô lieplîch und sô muotsam</l>
				<l n="17590" xml:id="chapter-28-l-17590">daz ir Marken gezam.</l>
				<l n="17591" xml:id="chapter-28-l-17591">in gelangete unde geluste,</l>
				<l n="17592" xml:id="chapter-28-l-17592">daz er si gerne kuste.</l>
				<l n="17593" xml:id="chapter-28-l-17593">Minne diu warf ir vlammen an,</l>
				<l n="17594" xml:id="chapter-28-l-17594">Minne envlammete den man</l>
				<l n="17595" xml:id="chapter-28-l-17595">mit der schoene ir lîbes.</l>
				<l n="17596" xml:id="chapter-28-l-17596">diu schoene des wîbes</l>
				<l n="17597" xml:id="chapter-28-l-17597">diu spuon im sîne sinne</l>
				<l n="17598" xml:id="chapter-28-l-17598">z' ir libe und z' ir minne.</l>
				<l n="17599" xml:id="chapter-28-l-17599">sîn ouge stuont im allez dar.</l>
				<l n="17600" xml:id="chapter-28-l-17600">er nam vil inneclîche war,</l>
				<l n="17601" xml:id="chapter-28-l-17601">wie schône ir ûz der waete schein</l>
				<l n="17602" xml:id="chapter-28-l-17602">ir kele unde ir brustbein,</l>
				<l n="17603" xml:id="chapter-28-l-17603">ir arme unde ir hende.</l>
				<l n="17604" xml:id="chapter-28-l-17604">si haete âne gebende</l>
				<l n="17605" xml:id="chapter-28-l-17605">ein schapel ûfe von clê.</l>
				<l n="17606" xml:id="chapter-28-l-17606">sine gedûhte ir hêrren nie mê</l>
				<l n="17607" xml:id="chapter-28-l-17607">sô lustic und so lustsam.</l>
				<l n="17608" xml:id="chapter-28-l-17608">nu er der sunnen war genam,</l>
				<l n="17609" xml:id="chapter-28-l-17609">diu von obene durch den stein</l>
				<l n="17610" xml:id="chapter-28-l-17610">ûf ir antlütze schein,</l>
				<l n="17611" xml:id="chapter-28-l-17611">er vorhte, ez waere ir an ir lîch</l>
				<l n="17612" xml:id="chapter-28-l-17612">schade unde schedelîch.</l>
				<l n="17613" xml:id="chapter-28-l-17613">er nam gras, bluomen unde loup,</l>
				<l n="17614" xml:id="chapter-28-l-17614">daz venster er dermite verschoup</l>
				<l n="17615" xml:id="chapter-28-l-17615">und bôt der schoenen sînen segen.</l>
				<l n="17616" xml:id="chapter-28-l-17616">er bat ir got den guoten pflegen</l>
				<l n="17617" xml:id="chapter-28-l-17617">und schiet er weinende dan.</l>
				<l n="17618" xml:id="chapter-28-l-17618">alse ein trûreger man</l>
				<l n="17619" xml:id="chapter-28-l-17619">kêrte er ze sînen hunden wider.</l>
				<l n="17620" xml:id="chapter-28-l-17620">er leite sîn gejegede nider.</l>
				<l n="17621" xml:id="chapter-28-l-17621">er hiez an den stunden</l>
				<l n="17622" xml:id="chapter-28-l-17622">die jegere mit den hunden</l>
				<l n="17623" xml:id="chapter-28-l-17623">wider ze hûse kêren hin.</l>
				<l n="17624" xml:id="chapter-28-l-17624">daz tete er aber durch den sin,</l>
				<l n="17625" xml:id="chapter-28-l-17625">daz nieman anders kaeme dar,</l>
				<l n="17626" xml:id="chapter-28-l-17626">der ir dâ würde gewar.</l>
				<l n="17627" xml:id="chapter-28-l-17627">So schiere was der künec niht dan,</l>
				<l n="17628" xml:id="chapter-28-l-17628">Îsôt erwachete und Tristan.</l>
				<l n="17629" xml:id="chapter-28-l-17629">nu sî begunden umbe sehen</l>
				<l n="17630" xml:id="chapter-28-l-17630">und nâch dem sunnen schîne spehen,</l>
				<l n="17631" xml:id="chapter-28-l-17631">done schein diu sunne niht dar în</l>
				<l n="17632" xml:id="chapter-28-l-17632">niwan durch zwei vensterlîn.</l>
				<l n="17633" xml:id="chapter-28-l-17633">nu nâmen sî des dritten war</l>
				<l n="17634" xml:id="chapter-28-l-17634">und alse in daz niht liehtes bar,</l>
				<l n="17635" xml:id="chapter-28-l-17635">des wunderte si sêre.</l>
				<l n="17636" xml:id="chapter-28-l-17636">nune biten s' ouch nimêre.</l>
				<l n="17637" xml:id="chapter-28-l-17637">si stuonden ûf beide under ein</l>
				<l n="17638" xml:id="chapter-28-l-17638">und giengen ûzen an den stein.</l>
				<l n="17639" xml:id="chapter-28-l-17639">Ioup unde bluomen unde gras,</l>
				<l n="17640" xml:id="chapter-28-l-17640">daz vor dem vensterlîne was</l>
				<l n="17641" xml:id="chapter-28-l-17641">daz selbe wnden s' ouch zehant.</l>
			</div>
			<div n="29" xml:id="chapter-29" type="chapter" data-level="1">
				<head xml:lang="deu-Latn">Rückkehr und Trennung</head>
				<l n="17642" xml:id="chapter-29-l-17642">Ouch spurten sî zwei durch den sant</l>
				<l n="17643" xml:id="chapter-29-l-17643">ûf der fossiure unde dervor</l>
				<l n="17644" xml:id="chapter-29-l-17644">mannes trite und mannes spor</l>
				<l n="17645" xml:id="chapter-29-l-17645">beidiu dar unde dan.</l>
				<l n="17646" xml:id="chapter-29-l-17646">dâ erschrâken si van</l>
				<l n="17647" xml:id="chapter-29-l-17647">und ervorhten ez starke.</l>
				<l n="17648" xml:id="chapter-29-l-17648">si dâhten sâ, daz Marke</l>
				<l n="17649" xml:id="chapter-29-l-17649">eteswie waere komen dar</l>
				<l n="17650" xml:id="chapter-29-l-17650">und waere ir worden gewar.</l>
				<l n="17651" xml:id="chapter-29-l-17651">der wân der was in wr geleit.</l>
				<l n="17652" xml:id="chapter-29-l-17652">dekeine gewisheit</l>
				<l n="17653" xml:id="chapter-29-l-17653">die enhaeten si dar an niht.</l>
				<l n="17654" xml:id="chapter-29-l-17654">doch was ir meistiu zuoversiht</l>
				<l n="17655" xml:id="chapter-29-l-17655">swer sî dâ haete vunden,</l>
				<l n="17656" xml:id="chapter-29-l-17656">daz er si zuo den stunden</l>
				<l n="17657" xml:id="chapter-29-l-17657">sô von ein ander gewant</l>
				<l n="17658" xml:id="chapter-29-l-17658">und in der wîse ligende vant.</l>
				<l n="17659" xml:id="chapter-29-l-17659">Der künec iesâ besande</l>
				<l n="17660" xml:id="chapter-29-l-17660">ze hove und in dem lande</l>
				<l n="17661" xml:id="chapter-29-l-17661">sînen rât und sîne mâge</l>
				<l n="17662" xml:id="chapter-29-l-17662">durch rât und durch râtvrâge.</l>
				<l n="17663" xml:id="chapter-29-l-17663">er seite in unde tete in kunt,</l>
				<l n="17664" xml:id="chapter-29-l-17664">als ich iu seite an dirre stunt,</l>
				<l n="17665" xml:id="chapter-29-l-17665">wie er si vunden haete,</l>
				<l n="17666" xml:id="chapter-29-l-17666">und jach, daz er untaete</l>
				<l n="17667" xml:id="chapter-29-l-17667">von Tristande unde Îsolde</l>
				<l n="17668" xml:id="chapter-29-l-17668">niemer gelouben wolde.</l>
				<l n="17669" xml:id="chapter-29-l-17669">sîn rât enstuont sich al zehant,</l>
				<l n="17670" xml:id="chapter-29-l-17670">wie sîn wille was gewant</l>
				<l n="17671" xml:id="chapter-29-l-17671">und daz sîn rede sô was getân,</l>
				<l n="17672" xml:id="chapter-29-l-17672">daz er si wider wolte hân.</l>
				<l n="17673" xml:id="chapter-29-l-17673">si rieten, als die wîsen tuont,</l>
				<l n="17674" xml:id="chapter-29-l-17674">dâ nâch als ime daz herze stuont</l>
				<l n="17675" xml:id="chapter-29-l-17675">und alse er selbe wolde:</l>
				<l n="17676" xml:id="chapter-29-l-17676">daz er sîn wîp Îsolde</l>
				<l n="17677" xml:id="chapter-29-l-17677">und sînen neven besande,</l>
				<l n="17678" xml:id="chapter-29-l-17678">sît er dâ niht erkande,</l>
				<l n="17679" xml:id="chapter-29-l-17679">daz wider den eren waere,</l>
				<l n="17680" xml:id="chapter-29-l-17680">und niemer boeser maere</l>
				<l n="17681" xml:id="chapter-29-l-17681">von in genaeme keine war.</l>
				<l n="17682" xml:id="chapter-29-l-17682">Man besande Curvenâlen dar</l>
				<l n="17683" xml:id="chapter-29-l-17683">und wart der hin z' in beiden</l>
				<l n="17684" xml:id="chapter-29-l-17684">z' einem boten bescheiden,</l>
				<l n="17685" xml:id="chapter-29-l-17685">wan er ir dinc erkande.</l>
				<l n="17686" xml:id="chapter-29-l-17686">der künec enbôt Tristande</l>
				<l n="17687" xml:id="chapter-29-l-17687">und ouch der küniginne</l>
				<l n="17688" xml:id="chapter-29-l-17688">sîne hulde und sîne minne</l>
				<l n="17689" xml:id="chapter-29-l-17689">und daz si wider kaemen</l>
				<l n="17690" xml:id="chapter-29-l-17690">und niemer war genaemen</l>
				<l n="17691" xml:id="chapter-29-l-17691">dekeines arges wider in.</l>
				<l n="17692" xml:id="chapter-29-l-17692">Curvenal der kêrte hin</l>
				<l n="17693" xml:id="chapter-29-l-17693">und seite in beiden Markes muot.</l>
				<l n="17694" xml:id="chapter-29-l-17694">daz dûhte die gelieben guot</l>
				<l n="17695" xml:id="chapter-29-l-17695">und wurden in ir herzen vrô.</l>
				<l n="17696" xml:id="chapter-29-l-17696">die vröude haeten s' aber do</l>
				<l n="17697" xml:id="chapter-29-l-17697">vil harter unde mêre</l>
				<l n="17698" xml:id="chapter-29-l-17698">durch got und durch ir êre</l>
				<l n="17699" xml:id="chapter-29-l-17699">dan durch iht anders, daz ie wart.</l>
				<l n="17700" xml:id="chapter-29-l-17700">si kêrten wider ûf ir vart</l>
				<l n="17701" xml:id="chapter-29-l-17701">an ir hêrschaft als ê.</l>
				<l n="17702" xml:id="chapter-29-l-17702">sine wurden aber niemer mê</l>
				<l n="17703" xml:id="chapter-29-l-17703">in allen ir jâren</l>
				<l n="17704" xml:id="chapter-29-l-17704">sô heinlîch, sô s' ê wâren,</l>
				<l n="17705" xml:id="chapter-29-l-17705">nochn gewunnen nie z' ir vröuden sît</l>
				<l n="17706" xml:id="chapter-29-l-17706">sô guote state sô vor der zît.</l>
				<l n="17707" xml:id="chapter-29-l-17707">iedoch was aber Marke,</l>
				<l n="17708" xml:id="chapter-29-l-17708">hof unde gesinde starke</l>
				<l n="17709" xml:id="chapter-29-l-17709">gevlizzen an ir êre.</l>
				<l n="17710" xml:id="chapter-29-l-17710">sine wâren aber nie mêre</l>
				<l n="17711" xml:id="chapter-29-l-17711">vrîlîch und offenbaere.</l>
				<l n="17712" xml:id="chapter-29-l-17712">Marke der zwîvelaere</l>
				<l n="17713" xml:id="chapter-29-l-17713">gebôt und bat genôte</l>
				<l n="17714" xml:id="chapter-29-l-17714">Tristanden unde Îsôte</l>
				<l n="17715" xml:id="chapter-29-l-17715">daz sî durch got und ouch durch in</l>
				<l n="17716" xml:id="chapter-29-l-17716">ir vuoge haeten under in</l>
				<l n="17717" xml:id="chapter-29-l-17717">und die vil süezen stricke</l>
				<l n="17718" xml:id="chapter-29-l-17718">ir inneclîchen blicke</l>
				<l n="17719" xml:id="chapter-29-l-17719">vermiten und verbaeren</l>
				<l n="17720" xml:id="chapter-29-l-17720">und niht sô heinlîch waeren</l>
				<l n="17721" xml:id="chapter-29-l-17721">noch so gemeine ir rede als ê.</l>
				<l n="17722" xml:id="chapter-29-l-17722">diz gebot tet den gelieben wê.</l>
				<l n="17723" xml:id="chapter-29-l-17723">Marke der was aber dô vrô.</l>
				<l n="17724" xml:id="chapter-29-l-17724">ze vröuden haete er aber dô</l>
				<l n="17725" xml:id="chapter-29-l-17725">an sînem wîbe Îsolde,</l>
				<l n="17726" xml:id="chapter-29-l-17726">swaz sô sîn herze wolde,</l>
				<l n="17727" xml:id="chapter-29-l-17727">niht z' eren, wan ze lîbe.</l>
				<l n="17728" xml:id="chapter-29-l-17728">ern haete an sînem wîbe</l>
				<l n="17729" xml:id="chapter-29-l-17729">noch minne noch meine</l>
				<l n="17730" xml:id="chapter-29-l-17730">noch al der êren keine,</l>
				<l n="17731" xml:id="chapter-29-l-17731">die got ie gewerden liez,</l>
				<l n="17732" xml:id="chapter-29-l-17732">wan daz s' in sînem namen hiez</l>
				<l n="17733" xml:id="chapter-29-l-17733">ein vrouwe unde ein künigîn</l>
				<l n="17734" xml:id="chapter-29-l-17734">dâ, dâ er künic solte sîn.</l>
				<l n="17735" xml:id="chapter-29-l-17735">diz nam er allez vür guot</l>
				<l n="17736" xml:id="chapter-29-l-17736">und truog ir allez holden muot,</l>
				<l n="17737" xml:id="chapter-29-l-17737">als er ir vil liep waere.</l>
				<l n="17738" xml:id="chapter-29-l-17738">diz was diu alwaere,</l>
				<l n="17739" xml:id="chapter-29-l-17739">diu herzelôse blintheit,</l>
				<l n="17740" xml:id="chapter-29-l-17740">von der ein sprichwort dâ seit:</l>
				<l n="17741" xml:id="chapter-29-l-17741">(diu blintheit der minne</l>
				<l n="17742" xml:id="chapter-29-l-17742">diu blendet uze und inne.'</l>
				<l n="17743" xml:id="chapter-29-l-17743">si blendet ougen unde sin.</l>
				<l n="17744" xml:id="chapter-29-l-17744">daz sî wol sehent under in,</l>
				<l n="17745" xml:id="chapter-29-l-17745">des enwellent sî niht sehen.</l>
				<l n="17746" xml:id="chapter-29-l-17746">alsô was Marke geschehen.</l>
				<l n="17747" xml:id="chapter-29-l-17747">der wiste ez wârez alse den tôt</l>
				<l n="17748" xml:id="chapter-29-l-17748">und sach wol, daz sîn wîp Îsôt</l>
				<l n="17749" xml:id="chapter-29-l-17749">ir herzen unde ir sinne</l>
				<l n="17750" xml:id="chapter-29-l-17750">an Tristandes minne</l>
				<l n="17751" xml:id="chapter-29-l-17751">mitalle was vervlizzen.</l>
				<l n="17752" xml:id="chapter-29-l-17752">und enwolte es doch niht wizzen.</l>
				<l n="17753" xml:id="chapter-29-l-17753">wem mac man nu die schulde geben</l>
				<l n="17754" xml:id="chapter-29-l-17754">umbe daz êrlôse leben,</l>
				<l n="17755" xml:id="chapter-29-l-17755">daz er sus mit ir haete?</l>
				<l n="17756" xml:id="chapter-29-l-17756">wan zwâre er missetaete,</l>
				<l n="17757" xml:id="chapter-29-l-17757">der ez Îsôte seite</l>
				<l n="17758" xml:id="chapter-29-l-17758">ze keiner trügeheite.</l>
				<l n="17759" xml:id="chapter-29-l-17759">weder sî entrouc in noch Tristan.</l>
				<l n="17760" xml:id="chapter-29-l-17760">er sach ez doch mit ougen an</l>
				<l n="17761" xml:id="chapter-29-l-17761">und wiste es ungesehen genuoc,</l>
				<l n="17762" xml:id="chapter-29-l-17762">daz s' ime dekeine liebe truoc</l>
				<l n="17763" xml:id="chapter-29-l-17763">und was si' m doch liep über daz.</l>
				<l n="17764" xml:id="chapter-29-l-17764">'war umbe, herre, und umbe waz</l>
				<l n="17765" xml:id="chapter-29-l-17765">truog er ir inneclîchen muot?'</l>
				<l n="17766" xml:id="chapter-29-l-17766">dar umbe ez hiute maneger tuot:</l>
				<l n="17767" xml:id="chapter-29-l-17767">geluste unde gelange</l>
				<l n="17768" xml:id="chapter-29-l-17768">der lîdet vil ange,</l>
				<l n="17769" xml:id="chapter-29-l-17769">daz ime ze lîdene geschiht.</l>
				<l n="17770" xml:id="chapter-29-l-17770">Ahî, waz man ir noch hiute siht</l>
				<l n="17771" xml:id="chapter-29-l-17771">der Marke und der Îsolde,</l>
				<l n="17772" xml:id="chapter-29-l-17772">ob man' z bereden solde</l>
				<l n="17773" xml:id="chapter-29-l-17773">die blinder oder alse blint</l>
				<l n="17774" xml:id="chapter-29-l-17774">ir herzen unde ir ougen sint!</l>
				<l n="17775" xml:id="chapter-29-l-17775">irn ist niht dekeiner,</l>
				<l n="17776" xml:id="chapter-29-l-17776">ir ist maniger und einer</l>
				<l n="17777" xml:id="chapter-29-l-17777">an blintheit sô vervlizzen</l>
				<l n="17778" xml:id="chapter-29-l-17778">ern wil des niht gewizzen,</l>
				<l n="17779" xml:id="chapter-29-l-17779">daz ime lît an den ougen,</l>
				<l n="17780" xml:id="chapter-29-l-17780">und hât daz vür ein lougen,</l>
				<l n="17781" xml:id="chapter-29-l-17781">daz er wol weiz und daz er siht.</l>
				<l n="17782" xml:id="chapter-29-l-17782">wer mac im dirre blintheit iht?</l>
				<l n="17783" xml:id="chapter-29-l-17783">welle wir den billîch schouwen,</l>
				<l n="17784" xml:id="chapter-29-l-17784">sone sulen wir den vrouwen</l>
				<l n="17785" xml:id="chapter-29-l-17785">dekeine schulde geben hier an.</l>
				<l n="17786" xml:id="chapter-29-l-17786">si sint unschuldic wider die man,</l>
				<l n="17787" xml:id="chapter-29-l-17787">sô sî si mit ougen sehen lânt,</l>
				<l n="17788" xml:id="chapter-29-l-17788">swaz sî gewerbent oder begant.</l>
				<l n="17789" xml:id="chapter-29-l-17789">swâ man die schulde gesiht,</l>
				<l n="17790" xml:id="chapter-29-l-17790">da enist man von dem wîbe niht</l>
				<l n="17791" xml:id="chapter-29-l-17791">weder überkerget noch betrogen.</l>
				<l n="17792" xml:id="chapter-29-l-17792">dâ hât geluste gezogen</l>
				<l n="17793" xml:id="chapter-29-l-17793">den nacken vür diu ougen.</l>
				<l n="17794" xml:id="chapter-29-l-17794">gelange der ist daz lougen,</l>
				<l n="17795" xml:id="chapter-29-l-17795">daz al der werlde und alle zît</l>
				<l n="17796" xml:id="chapter-29-l-17796">in wol gesehenden ougen lît.</l>
				<l n="17797" xml:id="chapter-29-l-17797">swaz man von blintheit geseit,</l>
				<l n="17798" xml:id="chapter-29-l-17798">sone blendet dekein blintheit</l>
				<l n="17799" xml:id="chapter-29-l-17799">als anclîch unde als ange</l>
				<l n="17800" xml:id="chapter-29-l-17800">so geluste unde gelange.</l>
				<l n="17801" xml:id="chapter-29-l-17801">swie wir' z verswîgende sîn,</l>
				<l n="17802" xml:id="chapter-29-l-17802">ez ist doch wâr ein wortelîn:</l>
				<l n="17803" xml:id="chapter-29-l-17803">(schoene daz ist hoene.'</l>
				<l n="17804" xml:id="chapter-29-l-17804">diu wûnderliche schoene</l>
				<l n="17805" xml:id="chapter-29-l-17805">der blüejenden Îsôte</l>
				<l n="17806" xml:id="chapter-29-l-17806">diu blante ie genôte</l>
				<l n="17807" xml:id="chapter-29-l-17807">Marken uze und innen</l>
				<l n="17808" xml:id="chapter-29-l-17808">an ougen unde an sinnen.</l>
				<l n="17809" xml:id="chapter-29-l-17809">ern kunde niht an ir gesehen,</l>
				<l n="17810" xml:id="chapter-29-l-17810">des er ir zarge wolte jehen.</l>
				<l n="17811" xml:id="chapter-29-l-17811">und swaz er an ir weste,</l>
				<l n="17812" xml:id="chapter-29-l-17812">daz was daz allerbeste.</l>
				<l n="17813" xml:id="chapter-29-l-17813">daz aber diu rede beslozzen sî:</l>
				<l n="17814" xml:id="chapter-29-l-17814">er was ir alse gerne bî,</l>
				<l n="17815" xml:id="chapter-29-l-17815">daz er ez allez übersach,</l>
				<l n="17816" xml:id="chapter-29-l-17816">swaz leides ime von ir geschach.</l>
				<l n="17817" xml:id="chapter-29-l-17817">Swaz in dem herzen alle zît</l>
				<l n="17818" xml:id="chapter-29-l-17818">versigelt unde beslozzen lît,</l>
				<l n="17819" xml:id="chapter-29-l-17819">deist müelîch ze verberne.</l>
				<l n="17820" xml:id="chapter-29-l-17820">man üebet vil gerne,</l>
				<l n="17821" xml:id="chapter-29-l-17821">daz die gedanken anget.</l>
				<l n="17822" xml:id="chapter-29-l-17822">daz ouge daz hanget</l>
				<l n="17823" xml:id="chapter-29-l-17823">vil gerne an sîner weide.</l>
				<l n="17824" xml:id="chapter-29-l-17824">herze und ouge beide</l>
				<l n="17825" xml:id="chapter-29-l-17825">diu weident vil oft an die vart,</l>
				<l n="17826" xml:id="chapter-29-l-17826">an der ir beider vröude ie wart.</l>
				<l n="17827" xml:id="chapter-29-l-17827">und swer in daz spil leiden wil,</l>
				<l n="17828" xml:id="chapter-29-l-17828">weiz got der liebet in daz spil.</l>
				<l n="17829" xml:id="chapter-29-l-17829">sô man s' ie harter dannen nimet,</l>
				<l n="17830" xml:id="chapter-29-l-17830">sô sî des spiles ie me gezimet</l>
				<l n="17831" xml:id="chapter-29-l-17831">und sô s' ie harter clebent an.</l>
				<l n="17832" xml:id="chapter-29-l-17832">alsam tet Îsôt und Tristan.</l>
				<l n="17833" xml:id="chapter-29-l-17833">al zehant do daz geschach,</l>
				<l n="17834" xml:id="chapter-29-l-17834">daz in ir wunne und ir gemach</l>
				<l n="17835" xml:id="chapter-29-l-17835">sô mit der huote vor bespart</l>
				<l n="17836" xml:id="chapter-29-l-17836">sô mit verbote benomen wart,</l>
				<l n="17837" xml:id="chapter-29-l-17837">dô was in ande und ange.</l>
				<l n="17838" xml:id="chapter-29-l-17838">der gespenstige gelange</l>
				<l n="17839" xml:id="chapter-29-l-17839">der tete in allerêrste wê,</l>
				<l n="17840" xml:id="chapter-29-l-17840">wê unde maneges wirs dan ê.</l>
				<l n="17841" xml:id="chapter-29-l-17841">in was do zuo z' ein ander</l>
				<l n="17842" xml:id="chapter-29-l-17842">vil anger und vil ander,</l>
				<l n="17843" xml:id="chapter-29-l-17843">dan in dâ vor ie würde.</l>
				<l n="17844" xml:id="chapter-29-l-17844">diu bercswaere bürde</l>
				<l n="17845" xml:id="chapter-29-l-17845">der verwâzenen huote</l>
				<l n="17846" xml:id="chapter-29-l-17846">diu lac in ir muote</l>
				<l n="17847" xml:id="chapter-29-l-17847">swaere alse ein blîgîner berc.</l>
				<l n="17848" xml:id="chapter-29-l-17848">diu huote daz vertâne antwerc</l>
				<l n="17849" xml:id="chapter-29-l-17849">diu vîndin der minne</l>
				<l n="17850" xml:id="chapter-29-l-17850">diu nam in alle ir sinne.</l>
				<l n="17851" xml:id="chapter-29-l-17851">und aber binamen Îsôte</l>
				<l n="17852" xml:id="chapter-29-l-17852">der was ande unde nôte.</l>
				<l n="17853" xml:id="chapter-29-l-17853">Tristandes vremede was ir tôt.</l>
				<l n="17854" xml:id="chapter-29-l-17854">sô ir ir hêrre ie mê verbôt</l>
				<l n="17855" xml:id="chapter-29-l-17855">die heinlîche wider in,</l>
				<l n="17856" xml:id="chapter-29-l-17856">sô ir gedanke unde ir sin</l>
				<l n="17857" xml:id="chapter-29-l-17857">ie harter an in was begraben.</l>
				<l n="17858" xml:id="chapter-29-l-17858">diz muoz man ouch an huote haben:</l>
				<l n="17859" xml:id="chapter-29-l-17859">diu huote vuoret unde birt,</l>
				<l n="17860" xml:id="chapter-29-l-17860">dâ man si vuorende wirt,</l>
				<l n="17861" xml:id="chapter-29-l-17861">niwan den hagen unde den dorn.</l>
				<l n="17862" xml:id="chapter-29-l-17862">daz ist der angende zorn,</l>
				<l n="17863" xml:id="chapter-29-l-17863">der lop und êre sêret</l>
				<l n="17864" xml:id="chapter-29-l-17864">und manic wîp entêret,</l>
				<l n="17865" xml:id="chapter-29-l-17865">diu vil gerne êre haete,</l>
				<l n="17866" xml:id="chapter-29-l-17866">ob man ir rehte taete.</l>
				<l n="17867" xml:id="chapter-29-l-17867">als man ir danne unrehte tuot,</l>
				<l n="17868" xml:id="chapter-29-l-17868">sô swâret ir êre unde muot.</l>
				<l n="17869" xml:id="chapter-29-l-17869">sus verkêret sî diu huote</l>
				<l n="17870" xml:id="chapter-29-l-17870">an eren unde an muote.</l>
				<l n="17871" xml:id="chapter-29-l-17871">und doch swar manz getrîbe,</l>
				<l n="17872" xml:id="chapter-29-l-17872">huote ist verlorn an wîbe,</l>
				<l n="17873" xml:id="chapter-29-l-17873">dar umbe daz dekein man</l>
				<l n="17874" xml:id="chapter-29-l-17874">der übelen niht gehüeten kan.</l>
				<l n="17875" xml:id="chapter-29-l-17875">der guoten darf man hüeten niht,</l>
				<l n="17876" xml:id="chapter-29-l-17876">sie hüetet selbe, als man giht.</l>
				<l n="17877" xml:id="chapter-29-l-17877">und swer ir hüetet über daz,</l>
				<l n="17878" xml:id="chapter-29-l-17878">entriuwen der ist ir gehaz.</l>
				<l n="17879" xml:id="chapter-29-l-17879">der wil daz wîp verkêren</l>
				<l n="17880" xml:id="chapter-29-l-17880">an lîbe und an den êren</l>
				<l n="17881" xml:id="chapter-29-l-17881">und waetlîch alsô sêre,</l>
				<l n="17882" xml:id="chapter-29-l-17882">daz sî sich niemer mêre</l>
				<l n="17883" xml:id="chapter-29-l-17883">sô verrihtet an ir site,</l>
				<l n="17884" xml:id="chapter-29-l-17884">irn hafte iemer eteswaz mite</l>
				<l n="17885" xml:id="chapter-29-l-17885">des, daz der hagen hât getragen.</l>
				<l n="17886" xml:id="chapter-29-l-17886">wan iesâ sô der sûre hagen</l>
				<l n="17887" xml:id="chapter-29-l-17887">in alsô süezem grunde</l>
				<l n="17888" xml:id="chapter-29-l-17888">gewurzet z' einer stunde,</l>
				<l n="17889" xml:id="chapter-29-l-17889">man wüestet in unsanfter dâ</l>
				<l n="17890" xml:id="chapter-29-l-17890">dan in der dürre und anderswâ.</l>
				<l n="17891" xml:id="chapter-29-l-17891">ich weiz wol, daz der guote muot,</l>
				<l n="17892" xml:id="chapter-29-l-17892">der dem sô lange unrehte tuot,</l>
				<l n="17893" xml:id="chapter-29-l-17893">biz er mit übele unvrühtic wirt,</l>
				<l n="17894" xml:id="chapter-29-l-17894">daz der noch erger übel birt,</l>
				<l n="17895" xml:id="chapter-29-l-17895">dan der ie übel ist gewesen.</l>
				<l n="17896" xml:id="chapter-29-l-17896">deist wâr, wan daz hân ich gelesen.</l>
				<l n="17897" xml:id="chapter-29-l-17897">durch daz sô sol ein wîse man</l>
				<l n="17898" xml:id="chapter-29-l-17898">oder swer dem wîbe ir êren gan,</l>
				<l n="17899" xml:id="chapter-29-l-17899">wider ir guotem muote</l>
				<l n="17900" xml:id="chapter-29-l-17900">dekeine ander huote</l>
				<l n="17901" xml:id="chapter-29-l-17901">z' ir tougenheite kêren</l>
				<l n="17902" xml:id="chapter-29-l-17902">wan wîsen unde lêren,</l>
				<l n="17903" xml:id="chapter-29-l-17903">zarten unde güeten.</l>
				<l n="17904" xml:id="chapter-29-l-17904">dâ mite sol er ir hüeten.</l>
				<l n="17905" xml:id="chapter-29-l-17905">und wizze waerlîche daz:</l>
				<l n="17906" xml:id="chapter-29-l-17906">ern gehüetet niemer baz.</l>
				<l n="17907" xml:id="chapter-29-l-17907">wan sî sî übel oder guot,</l>
				<l n="17908" xml:id="chapter-29-l-17908">der ir ze dicke unrehte tuot,</l>
				<l n="17909" xml:id="chapter-29-l-17909">si gevâhet lîhte ein muotelin,</l>
				<l n="17910" xml:id="chapter-29-l-17910">des man gerne âne wolte sîn.</l>
				<l n="17911" xml:id="chapter-29-l-17911">jâ sol ein ieclîch biderbe man</l>
				<l n="17912" xml:id="chapter-29-l-17912">und der ie mannes muot gewan,</l>
				<l n="17913" xml:id="chapter-29-l-17913">getrûwen sînem wîbe</l>
				<l n="17914" xml:id="chapter-29-l-17914">und ouch sîn selbes lîbe,</l>
				<l n="17915" xml:id="chapter-29-l-17915">daz s' aller slahte unmâze</l>
				<l n="17916" xml:id="chapter-29-l-17916">durch sîne liebe lâze.</l>
				<l n="17917" xml:id="chapter-29-l-17917">swie dicke man es beginne,</l>
				<l n="17918" xml:id="chapter-29-l-17918">dem wlbe enmac ir minne</l>
				<l n="17919" xml:id="chapter-29-l-17919">nieman ûz ertwingen</l>
				<l n="17920" xml:id="chapter-29-l-17920">mit übelîchen dingen.</l>
				<l n="17921" xml:id="chapter-29-l-17921">man leschet minne wol dermite.</l>
				<l n="17922" xml:id="chapter-29-l-17922">huote ist ein übel minnen site.</l>
				<l n="17923" xml:id="chapter-29-l-17923">si quicket schedelîchen zorn.</l>
				<l n="17924" xml:id="chapter-29-l-17924">daz wîp ist gâr dermite verlorn.</l>
				<l n="17925" xml:id="chapter-29-l-17925">Der ouch verbieten möhte lân,</l>
				<l n="17926" xml:id="chapter-29-l-17926">ich waene, ez waere wol getân.</l>
				<l n="17927" xml:id="chapter-29-l-17927">daz birt an wîben manegen spot.</l>
				<l n="17928" xml:id="chapter-29-l-17928">man tuot der manegez durch verbot,</l>
				<l n="17929" xml:id="chapter-29-l-17929">daz man ez gâr verbaere,</l>
				<l n="17930" xml:id="chapter-29-l-17930">ob ez unverboten waere.</l>
				<l n="17931" xml:id="chapter-29-l-17931">der selbe distel unde der dorn</l>
				<l n="17932" xml:id="chapter-29-l-17932">weiz got der ist in an geborn.</l>
				<l n="17933" xml:id="chapter-29-l-17933">die vrouwen, die der arte sint,</l>
				<l n="17934" xml:id="chapter-29-l-17934">die sint ir muoter Êven kint.</l>
				<l n="17935" xml:id="chapter-29-l-17935">diu brach daz êrste verbot.</l>
				<l n="17936" xml:id="chapter-29-l-17936">ir erloubete unser hêrre got</l>
				<l n="17937" xml:id="chapter-29-l-17937">obez, bluomen unde gras,</l>
				<l n="17938" xml:id="chapter-29-l-17938">swaz in dem paradîse was,</l>
				<l n="17939" xml:id="chapter-29-l-17939">daz sî dâ mite taete,</l>
				<l n="17940" xml:id="chapter-29-l-17940">swie sô si willen haete.</l>
				<l n="17941" xml:id="chapter-29-l-17941">wan einez daz er ir verbôt</l>
				<l n="17942" xml:id="chapter-29-l-17942">an ir leben und an ir tôt.</l>
				<l n="17943" xml:id="chapter-29-l-17943">die pfaffen sagent uns maere,</l>
				<l n="17944" xml:id="chapter-29-l-17944">daz ez diu vîge waere</l>
				<l n="17945" xml:id="chapter-29-l-17945">daz brach si und brach gotes gebot</l>
				<l n="17946" xml:id="chapter-29-l-17946">und verlos sich selben unde got.</l>
				<l n="17947" xml:id="chapter-29-l-17947">ez ist ouch noch min vester wân:</l>
				<l n="17948" xml:id="chapter-29-l-17948">Êve enhaete ez nie getân</l>
				<l n="17949" xml:id="chapter-29-l-17949">und enwaere ez ir verboten nie.</l>
				<l n="17950" xml:id="chapter-29-l-17950">ir êrste werc, daz s' ie begie,</l>
				<l n="17951" xml:id="chapter-29-l-17951">dar an sô bûwete s' ir art</l>
				<l n="17952" xml:id="chapter-29-l-17952">und tete, daz ir verboten wart.</l>
				<l n="17953" xml:id="chapter-29-l-17953">swer sich aber der dinge enstât,</l>
				<l n="17954" xml:id="chapter-29-l-17954">so haete es Êve guoten rât</l>
				<l n="17955" xml:id="chapter-29-l-17955">umbe daz obez daz eine.</l>
				<l n="17956" xml:id="chapter-29-l-17956">si haete doch gemeine</l>
				<l n="17957" xml:id="chapter-29-l-17957">diu anderen alle</l>
				<l n="17958" xml:id="chapter-29-l-17958">nâch allem ir gevalle</l>
				<l n="17959" xml:id="chapter-29-l-17959">und enwolte ir keinez niuwan daz,</l>
				<l n="17960" xml:id="chapter-29-l-17960">dar an s' ouch alle ir êre gaz.</l>
				<l n="17961" xml:id="chapter-29-l-17961">sus sint ez allez Êven kint,</l>
				<l n="17962" xml:id="chapter-29-l-17962">die nach der Êven g' êvet sint</l>
				<l n="17963" xml:id="chapter-29-l-17963">hî, der verbieten künde,</l>
				<l n="17964" xml:id="chapter-29-l-17964">waz er der Êven vünde</l>
				<l n="17965" xml:id="chapter-29-l-17965">noch hiutes tages, die durch verbot</l>
				<l n="17966" xml:id="chapter-29-l-17966">sich selben liezen unde got!</l>
				<l n="17967" xml:id="chapter-29-l-17967">und sît in daz von arte kumet</l>
				<l n="17968" xml:id="chapter-29-l-17968">und ez diu natiure an in vrumet,</l>
				<l n="17969" xml:id="chapter-29-l-17969">diu sich es danne enthaben kan,</l>
				<l n="17970" xml:id="chapter-29-l-17970">dâ lît vil lobes und êren an.</l>
				<l n="17971" xml:id="chapter-29-l-17971">wan swelh wîp tugendet wider ir art,</l>
				<l n="17972" xml:id="chapter-29-l-17972">diu gerne wider ir art bewart</l>
				<l n="17973" xml:id="chapter-29-l-17973">ir lop, ir êre unde ir lîp,</l>
				<l n="17974" xml:id="chapter-29-l-17974">diu ist niwan mit namen ein wîp</l>
				<l n="17975" xml:id="chapter-29-l-17975">und ist ein man mit muote.</l>
				<l n="17976" xml:id="chapter-29-l-17976">der sol man ouch ze guote,</l>
				<l n="17977" xml:id="chapter-29-l-17977">ze lobe unde z' êren</l>
				<l n="17978" xml:id="chapter-29-l-17978">alle ir sache kêren.</l>
				<l n="17979" xml:id="chapter-29-l-17979">swâ so daz wîp ir wîpheit</l>
				<l n="17980" xml:id="chapter-29-l-17980">unde ir herze von ir leit</l>
				<l n="17981" xml:id="chapter-29-l-17981">und herzet sich mit manne,</l>
				<l n="17982" xml:id="chapter-29-l-17982">dâ honiget diu tanne,</l>
				<l n="17983" xml:id="chapter-29-l-17983">dâ balsemet der scherlinc,</l>
				<l n="17984" xml:id="chapter-29-l-17984">der nezzelen ursprinc</l>
				<l n="17985" xml:id="chapter-29-l-17985">der rôset ob der erden.</l>
				<l n="17986" xml:id="chapter-29-l-17986">Waz mac ouch iemer werden</l>
				<l n="17987" xml:id="chapter-29-l-17987">sô reines an dem wîbe,</l>
				<l n="17988" xml:id="chapter-29-l-17988">so daz si wider ir lîbe</l>
				<l n="17989" xml:id="chapter-29-l-17989">mit ir êren vehte</l>
				<l n="17990" xml:id="chapter-29-l-17990">nâch ietweders rehte</l>
				<l n="17991" xml:id="chapter-29-l-17991">des lîbes unde der êren!</l>
				<l n="17992" xml:id="chapter-29-l-17992">si sol den kampf sô kêren,</l>
				<l n="17993" xml:id="chapter-29-l-17993">daz sî den beiden rehte tuo</l>
				<l n="17994" xml:id="chapter-29-l-17994">und sehe ietwederm alsô zuo,</l>
				<l n="17995" xml:id="chapter-29-l-17995">daz daz ander dâ bî</l>
				<l n="17996" xml:id="chapter-29-l-17996">von ir iht versumet sî.</l>
				<l n="17997" xml:id="chapter-29-l-17997">ezn ist niht ein biderbe wîp,</l>
				<l n="17998" xml:id="chapter-29-l-17998">diu ir ere durch ir lîp,</l>
				<l n="17999" xml:id="chapter-29-l-17999">ir lîp durch ir êre lât,</l>
				<l n="18000" xml:id="chapter-29-l-18000">sô guote state sô sî des hât,</l>
				<l n="18001" xml:id="chapter-29-l-18001">daz sî si beidiu behabe.</l>
				<l n="18002" xml:id="chapter-29-l-18002">engê noch dem noch disem abe,</l>
				<l n="18003" xml:id="chapter-29-l-18003">behalte sî beide</l>
				<l n="18004" xml:id="chapter-29-l-18004">mit liebe und mit leide,</l>
				<l n="18005" xml:id="chapter-29-l-18005">swie so si' z ane gevalle.</l>
				<l n="18006" xml:id="chapter-29-l-18006">weiz got si muezen alle</l>
				<l n="18007" xml:id="chapter-29-l-18007">stîgen in ir werdekeit</l>
				<l n="18008" xml:id="chapter-29-l-18008">mit micheler arbeit.</l>
				<l n="18009" xml:id="chapter-29-l-18009">bevelhe unde lâze</l>
				<l n="18010" xml:id="chapter-29-l-18010">ir leben an die mâze.</l>
				<l n="18011" xml:id="chapter-29-l-18011">dâ besetze ir sinne mite,</l>
				<l n="18012" xml:id="chapter-29-l-18012">dâ ziere mite lîp unde site.</l>
				<l n="18013" xml:id="chapter-29-l-18013">mâze diu hêre</l>
				<l n="18014" xml:id="chapter-29-l-18014">diu hêret lîp und êre.</l>
				<l n="18015" xml:id="chapter-29-l-18015">Ezn ist al der dinge kein,</l>
				<l n="18016" xml:id="chapter-29-l-18016">der ie diu sunne beschein,</l>
				<l n="18017" xml:id="chapter-29-l-18017">sô rehte saelic sô daz wîp,</l>
				<l n="18018" xml:id="chapter-29-l-18018">diu ir leben unde ir lîp</l>
				<l n="18019" xml:id="chapter-29-l-18019">an die mâze verlât</l>
				<l n="18020" xml:id="chapter-29-l-18020">sich selben rehte liebe hât.</l>
				<l n="18021" xml:id="chapter-29-l-18021">und al die wîle und al die vrist,</l>
				<l n="18022" xml:id="chapter-29-l-18022">daz sî ir selber liep ist</l>
				<l n="18023" xml:id="chapter-29-l-18023">sô ist der billîch ouch derbî</l>
				<l n="18024" xml:id="chapter-29-l-18024">daz s' al der werlde liep sî.</l>
				<l n="18025" xml:id="chapter-29-l-18025">ein wîp, diu wider ir lîbe tuot,</l>
				<l n="18026" xml:id="chapter-29-l-18026">diu sô gesetzet ir muot,</l>
				<l n="18027" xml:id="chapter-29-l-18027">daz sî ir selber ist gehaz,</l>
				<l n="18028" xml:id="chapter-29-l-18028">wer sol die minnen über daz?</l>
				<l n="18029" xml:id="chapter-29-l-18029">diu selbe ir lîp unmaeret</l>
				<l n="18030" xml:id="chapter-29-l-18030">und daz der werlt bewaeret</l>
				<l n="18031" xml:id="chapter-29-l-18031">waz liebe oder waz êren</l>
				<l n="18032" xml:id="chapter-29-l-18032">sol ieman an die kêren?</l>
				<l n="18033" xml:id="chapter-29-l-18033">man leschet gelangen,</l>
				<l n="18034" xml:id="chapter-29-l-18034">sô der beginnet angen,</l>
				<l n="18035" xml:id="chapter-29-l-18035">und wil daz namelôse leben</l>
				<l n="18036" xml:id="chapter-29-l-18036">dem gehêreten namen geben.</l>
				<l n="18037" xml:id="chapter-29-l-18037">nein nein, ezn ist niht minne,</l>
				<l n="18038" xml:id="chapter-29-l-18038">ez Ist Ir aentaennne,</l>
				<l n="18039" xml:id="chapter-29-l-18039">diu smaehe, diu boese,</l>
				<l n="18040" xml:id="chapter-29-l-18040">diu boese geteloese!</l>
				<l n="18041" xml:id="chapter-29-l-18041">diu enwirdet wîbes namen niht,</l>
				<l n="18042" xml:id="chapter-29-l-18042">alse ein wârez sprichwort giht:</l>
				<l n="18043" xml:id="chapter-29-l-18043">(diu manegem minne sinnet,</l>
				<l n="18044" xml:id="chapter-29-l-18044">diu ist manegem ungeminnet.'</l>
				<l n="18045" xml:id="chapter-29-l-18045">diu gerne dâ nâch sinne,</l>
				<l n="18046" xml:id="chapter-29-l-18046">daz s' al diu werlde minne,</l>
				<l n="18047" xml:id="chapter-29-l-18047">diu minne sich selben vor,</l>
				<l n="18048" xml:id="chapter-29-l-18048">zeige al der werlde ir minnen spor.</l>
				<l n="18049" xml:id="chapter-29-l-18049">sint ez durnehte minnen trite,</l>
				<l n="18050" xml:id="chapter-29-l-18050">elliu diu werlt diu minnet mite.</l>
				<l n="18051" xml:id="chapter-29-l-18051">Ein wîp, diu ir wîpheit</l>
				<l n="18052" xml:id="chapter-29-l-18052">wider ir selber liebe treit</l>
				<l n="18053" xml:id="chapter-29-l-18053">der werlde zuo gevalle,</l>
				<l n="18054" xml:id="chapter-29-l-18054">die sol diu werlt alle</l>
				<l n="18055" xml:id="chapter-29-l-18055">wirden unde schoenen,</l>
				<l n="18056" xml:id="chapter-29-l-18056">blüemen unde croenen</l>
				<l n="18057" xml:id="chapter-29-l-18057">mit tegelîchen êren,</l>
				<l n="18058" xml:id="chapter-29-l-18058">ir êre mit ir mêren.</l>
				<l n="18059" xml:id="chapter-29-l-18059">an swen ouch diu genendet,</l>
				<l n="18060" xml:id="chapter-29-l-18060">an den si gâr gewendet</l>
				<l n="18061" xml:id="chapter-29-l-18061">ir lîp unde ir sinne,</l>
				<l n="18062" xml:id="chapter-29-l-18062">ir meine unde ir minne,</l>
				<l n="18063" xml:id="chapter-29-l-18063">der wart saelic ie geborn,</l>
				<l n="18064" xml:id="chapter-29-l-18064">der ist geborn unde erkorn</l>
				<l n="18065" xml:id="chapter-29-l-18065">ze lebenden saelden alle wîs,</l>
				<l n="18066" xml:id="chapter-29-l-18066">der hat daz lebende paradîs</l>
				<l n="18067" xml:id="chapter-29-l-18067">in sînem herzen begraben.</l>
				<l n="18068" xml:id="chapter-29-l-18068">der endarf dekeine sorge haben,</l>
				<l n="18069" xml:id="chapter-29-l-18069">daz in der hagen iht ange,</l>
				<l n="18070" xml:id="chapter-29-l-18070">so' r nâch den bluomen lange;</l>
				<l n="18071" xml:id="chapter-29-l-18071">daz in der dorn iht steche,</l>
				<l n="18072" xml:id="chapter-29-l-18072">sô er die rôsen breche.</l>
				<l n="18073" xml:id="chapter-29-l-18073">dâ enist der hagen noch der dorn.</l>
				<l n="18074" xml:id="chapter-29-l-18074">dâ enhat der distelîne zorn</l>
				<l n="18075" xml:id="chapter-29-l-18075">mitalle niht ze tuone.</l>
				<l n="18076" xml:id="chapter-29-l-18076">diu rôsîne suone</l>
				<l n="18077" xml:id="chapter-29-l-18077">diu hât ez allez ûz geslagen:</l>
				<l n="18078" xml:id="chapter-29-l-18078">dorn unde distel unde hagen.</l>
				<l n="18079" xml:id="chapter-29-l-18079">in disem paradîse</l>
				<l n="18080" xml:id="chapter-29-l-18080">dâ enspringet an dem rîse,</l>
				<l n="18081" xml:id="chapter-29-l-18081">engruonet noch enwahset niht,</l>
				<l n="18082" xml:id="chapter-29-l-18082">wan daz daz ouge gerne siht.</l>
				<l n="18083" xml:id="chapter-29-l-18083">ez ist gâr in blüete</l>
				<l n="18084" xml:id="chapter-29-l-18084">von wîplîcher güete.</l>
				<l n="18085" xml:id="chapter-29-l-18085">da enist niht obezes inne</l>
				<l n="18086" xml:id="chapter-29-l-18086">wan triuwe unde minne,</l>
				<l n="18087" xml:id="chapter-29-l-18087">êre unde werltlîcher prîs.</l>
				<l n="18088" xml:id="chapter-29-l-18088">Ahî, ein sô getân pardîs,</l>
				<l n="18089" xml:id="chapter-29-l-18089">daz alsô vröudebaere</l>
				<l n="18090" xml:id="chapter-29-l-18090">und sô gemeiet waere,</l>
				<l n="18091" xml:id="chapter-29-l-18091">dâ möhte ein saeliger man</l>
				<l n="18092" xml:id="chapter-29-l-18092">sînes herzen saelde vinden an</l>
				<l n="18093" xml:id="chapter-29-l-18093">und siner ougen wunne sehen.</l>
				<l n="18094" xml:id="chapter-29-l-18094">waz waere ouch dem iht wirs geschehen</l>
				<l n="18095" xml:id="chapter-29-l-18095">dan Tristande unde Îsôlde?</l>
				<l n="18096" xml:id="chapter-29-l-18096">der mir es gevolgen wolde,</l>
				<l n="18097" xml:id="chapter-29-l-18097">ern dorfte niht sîn leben geben</l>
				<l n="18098" xml:id="chapter-29-l-18098">umbe keines Tristandes leben.</l>
				<l n="18099" xml:id="chapter-29-l-18099">wan zwâre ein rehte tuonde wîp</l>
				<l n="18100" xml:id="chapter-29-l-18100">an swen diu lât êre unde lîp</l>
				<l n="18101" xml:id="chapter-29-l-18101">und sich der beider dar bewiget,</l>
				<l n="18102" xml:id="chapter-29-l-18102">hî, wie si des von herzen pfliget!</l>
				<l n="18103" xml:id="chapter-29-l-18103">wie hât si' n in sô süezer pflege!</l>
				<l n="18104" xml:id="chapter-29-l-18104">wie rûmet s' alle sîne wege</l>
				<l n="18105" xml:id="chapter-29-l-18105">vor distel und vor dorne,</l>
				<l n="18106" xml:id="chapter-29-l-18106">vor allem senedem zorne!</l>
				<l n="18107" xml:id="chapter-29-l-18107">wie vrîet sî' n vor herzenôt,</l>
				<l n="18108" xml:id="chapter-29-l-18108">sô wol sô nie dekein Îsôt</l>
				<l n="18109" xml:id="chapter-29-l-18109">dekeinen ir Tristanden baz.</l>
				<l n="18110" xml:id="chapter-29-l-18110">und hân ez ouch binamen vür daz:</l>
				<l n="18111" xml:id="chapter-29-l-18111">der suohte, alse er solde,</l>
				<l n="18112" xml:id="chapter-29-l-18112">ez lebeten noch Îsolde,</l>
				<l n="18113" xml:id="chapter-29-l-18113">an den man ez gâr vünde,</l>
				<l n="18114" xml:id="chapter-29-l-18114">daz man gesuochen künde.</l>
				<l n="18115" xml:id="chapter-29-l-18115">Nu suln wir wider zer huote komen.</l>
				<l n="18116" xml:id="chapter-29-l-18116">den gelieben, alse ir habet vernomen,</l>
				<l n="18117" xml:id="chapter-29-l-18117">Îsolde und Tristande</l>
				<l n="18118" xml:id="chapter-29-l-18118">den was diu huote als ande,</l>
				<l n="18119" xml:id="chapter-29-l-18119">verbot daz tete in alse wê,</l>
				<l n="18120" xml:id="chapter-29-l-18120">daz s' alsô vlîzeclîchen ê</l>
				<l n="18121" xml:id="chapter-29-l-18121">z' ir state nie gedâhten,</l>
				<l n="18122" xml:id="chapter-29-l-18122">biz sî' z ouch vollebrâhten</l>
				<l n="18123" xml:id="chapter-29-l-18123">nâch allem ir leide.</l>
				<l n="18124" xml:id="chapter-29-l-18124">si gewunnen es beide</l>
				<l n="18125" xml:id="chapter-29-l-18125">leit unde totlîche clage.</l>
				<l n="18126" xml:id="chapter-29-l-18126">ez was an einem mitten tage</l>
				<l n="18127" xml:id="chapter-29-l-18127">und schein diu sunne sêre,</l>
				<l n="18128" xml:id="chapter-29-l-18128">leider ûf ir êre.</l>
				<l n="18129" xml:id="chapter-29-l-18129">zweier hande sunnen schîn</l>
				<l n="18130" xml:id="chapter-29-l-18130">der gleste der kunigîn</l>
				<l n="18131" xml:id="chapter-29-l-18131">in ir herze und in ir sinne:</l>
				<l n="18132" xml:id="chapter-29-l-18132">diu sunne und diu minne.</l>
				<l n="18133" xml:id="chapter-29-l-18133">der senede muot, diu heize zît</l>
				<l n="18134" xml:id="chapter-29-l-18134">diu muoten sî inwiderstrît.</l>
				<l n="18135" xml:id="chapter-29-l-18135">sus wolte sî dem strîte</l>
				<l n="18136" xml:id="chapter-29-l-18136">dem muote unde der zîte</l>
				<l n="18137" xml:id="chapter-29-l-18137">mit einem liste entwichen sîn</l>
				<l n="18138" xml:id="chapter-29-l-18138">und viel inmitten dar în.</l>
				<l n="18139" xml:id="chapter-29-l-18139">si begunde in ir boumgarten</l>
				<l n="18140" xml:id="chapter-29-l-18140">ir gelegenheite warten.</l>
				<l n="18141" xml:id="chapter-29-l-18141">si suohte zuo z' ir state schate</l>
				<l n="18142" xml:id="chapter-29-l-18142">schate, der ir zuo z' ir state</l>
				<l n="18143" xml:id="chapter-29-l-18143">schirm unde helfe baere</l>
				<l n="18144" xml:id="chapter-29-l-18144">dâ küele und eine waere.</l>
				<l n="18145" xml:id="chapter-29-l-18145">und al zehant daz sî den vant</l>
				<l n="18146" xml:id="chapter-29-l-18146">si hiez ein bette dar zehant</l>
				<l n="18147" xml:id="chapter-29-l-18147">rîlîche und schone machen.</l>
				<l n="18148" xml:id="chapter-29-l-18148">kulter und lîlachen,</l>
				<l n="18149" xml:id="chapter-29-l-18149">purper unde plîât,</l>
				<l n="18150" xml:id="chapter-29-l-18150">küniclîcher bettewât</l>
				<l n="18151" xml:id="chapter-29-l-18151">wart über daz bette vil geleit.</l>
				<l n="18152" xml:id="chapter-29-l-18152">nu daz daz bette was bereit,</l>
				<l n="18153" xml:id="chapter-29-l-18153">sô' z iemer beste kunde,</l>
				<l n="18154" xml:id="chapter-29-l-18154">dô leite sich diu blunde</l>
				<l n="18155" xml:id="chapter-29-l-18155">in ir hemede dar an.</l>
				<l n="18156" xml:id="chapter-29-l-18156">die juncvrouwen hiez si dan</l>
				<l n="18157" xml:id="chapter-29-l-18157">entwîchen al gemeine</l>
				<l n="18158" xml:id="chapter-29-l-18158">niwan Brangaenen eine.</l>
				<l n="18159" xml:id="chapter-29-l-18159">nu was Tristande ein bote getân,</l>
				<l n="18160" xml:id="chapter-29-l-18160">daz er' z durch niht solte lân,</l>
				<l n="18161" xml:id="chapter-29-l-18161">ern spraeche Îsôte sâ ze stete.</l>
				<l n="18162" xml:id="chapter-29-l-18162">nu tete er rehte als Adam tete.</l>
				<l n="18163" xml:id="chapter-29-l-18163">daz obez, daz ime sîn Êve bôt,</l>
				<l n="18164" xml:id="chapter-29-l-18164">daz nam er und az mit ir den tôt.</l>
				<l n="18165" xml:id="chapter-29-l-18165">er kam und gie Brangaene hin</l>
				<l n="18166" xml:id="chapter-29-l-18166">zen vrouwen und saz nider zuo z' in</l>
				<l n="18167" xml:id="chapter-29-l-18167">mit angestlîcher swaere.</l>
				<l n="18168" xml:id="chapter-29-l-18168">si hiez die kameraere</l>
				<l n="18169" xml:id="chapter-29-l-18169">alle die tür besliezen</l>
				<l n="18170" xml:id="chapter-29-l-18170">und nieman ouch în liezen,</l>
				<l n="18171" xml:id="chapter-29-l-18171">si selbe enhieze in în lân.</l>
				<l n="18172" xml:id="chapter-29-l-18172">die tür die wurden zuo getân.</l>
				<l n="18173" xml:id="chapter-29-l-18173">und als Brangaene nider gesaz,</l>
				<l n="18174" xml:id="chapter-29-l-18174">nu bedâhte si daz</l>
				<l n="18175" xml:id="chapter-29-l-18175">und betrûrete ez in ir muote,</l>
				<l n="18176" xml:id="chapter-29-l-18176">daz vorhte noch huote</l>
				<l n="18177" xml:id="chapter-29-l-18177">an ir vrouwen niht vervie.</l>
				<l n="18178" xml:id="chapter-29-l-18178">Binnen disen trahten gie</l>
				<l n="18179" xml:id="chapter-29-l-18179">der kameraere einer vür die tür</l>
				<l n="18180" xml:id="chapter-29-l-18180">und was sô schiere nie dervür,</l>
				<l n="18181" xml:id="chapter-29-l-18181">der künec engienge gegen im în</l>
				<l n="18182" xml:id="chapter-29-l-18182">und vrâgete nâch der künigîn</l>
				<l n="18183" xml:id="chapter-29-l-18183">vil harte unmüezeclîche.</l>
				<l n="18184" xml:id="chapter-29-l-18184">nu sprach ir iegelîche:</l>
				<l n="18185" xml:id="chapter-29-l-18185">'si slâfet, hêrre, ich waene.'</l>
				<l n="18186" xml:id="chapter-29-l-18186">diu verdâhte Brangaene,</l>
				<l n="18187" xml:id="chapter-29-l-18187">diu arme erschrac unde gesweic,</l>
				<l n="18188" xml:id="chapter-29-l-18188">ir houbet ûf ir ahsel seic,</l>
				<l n="18189" xml:id="chapter-29-l-18189">hende unde herze enpfielen ir.</l>
				<l n="18190" xml:id="chapter-29-l-18190">der künec sprach aber: 'nu saget mir,</l>
				<l n="18191" xml:id="chapter-29-l-18191">wâ slâfet si diu künigîn?'</l>
				<l n="18192" xml:id="chapter-29-l-18192">si wîsten in zem garten în.</l>
				<l n="18193" xml:id="chapter-29-l-18193">und Marke kêrte hin zehant,</l>
				<l n="18194" xml:id="chapter-29-l-18194">dâ er sîn herzeleit dâ vant.</l>
				<l n="18195" xml:id="chapter-29-l-18195">wîp unde neven die vander</l>
				<l n="18196" xml:id="chapter-29-l-18196">mit armen zuo z' ein ander</l>
				<l n="18197" xml:id="chapter-29-l-18197">gevlohten nâhe und ange,</l>
				<l n="18198" xml:id="chapter-29-l-18198">ir wange an sînem wange,</l>
				<l n="18199" xml:id="chapter-29-l-18199">ir munt an sînem munde.</l>
				<l n="18200" xml:id="chapter-29-l-18200">swaz er gesehen kunde,</l>
				<l n="18201" xml:id="chapter-29-l-18201">daz in diu decke sehen lie,</l>
				<l n="18202" xml:id="chapter-29-l-18202">daz vür daz deckelachen gie</l>
				<l n="18203" xml:id="chapter-29-l-18203">zuo dem oberen ende:</l>
				<l n="18204" xml:id="chapter-29-l-18204">ir arme unde ir hende,</l>
				<l n="18205" xml:id="chapter-29-l-18205">ir ahsel unde ir brustbein</l>
				<l n="18206" xml:id="chapter-29-l-18206">alu waren also nâhe in ein</l>
				<l n="18207" xml:id="chapter-29-l-18207">getwungen unde geslozzen:</l>
				<l n="18208" xml:id="chapter-29-l-18208">und waere ein werc gegozzen</l>
				<l n="18209" xml:id="chapter-29-l-18209">von êre oder von golde,</l>
				<l n="18210" xml:id="chapter-29-l-18210">ezn dorfte noch ensolde</l>
				<l n="18211" xml:id="chapter-29-l-18211">memer Daz gevueget sîn</l>
				<l n="18212" xml:id="chapter-29-l-18212">Tristan und diu künigîn</l>
				<l n="18213" xml:id="chapter-29-l-18213">die sliefen harte suoze,</l>
				<l n="18214" xml:id="chapter-29-l-18214">ine weiz nâch waz unmuoze.</l>
				<l n="18215" xml:id="chapter-29-l-18215">Der künec dô der sîn ungemach</l>
				<l n="18216" xml:id="chapter-29-l-18216">als offenbaerlîche ersach,</l>
				<l n="18217" xml:id="chapter-29-l-18217">do was im êrste vür geleit</l>
				<l n="18218" xml:id="chapter-29-l-18218">sîn endeclîchez herzeleit.</l>
				<l n="18219" xml:id="chapter-29-l-18219">er was aber ein verrihter man.</l>
				<l n="18220" xml:id="chapter-29-l-18220">wân unde zwîvel was dô dan,</l>
				<l n="18221" xml:id="chapter-29-l-18221">sîn altiu überleste.</l>
				<l n="18222" xml:id="chapter-29-l-18222">ern wânde niht, er weste.</l>
				<l n="18223" xml:id="chapter-29-l-18223">des er dâ vor ie haete gert,</l>
				<l n="18224" xml:id="chapter-29-l-18224">des was er alles dô gewert.</l>
				<l n="18225" xml:id="chapter-29-l-18225">entriuwen ez ist aber mîn wân,</l>
				<l n="18226" xml:id="chapter-29-l-18226">im haete dô vil baz getân</l>
				<l n="18227" xml:id="chapter-29-l-18227">ein waenen danne ein wizzen.</l>
				<l n="18228" xml:id="chapter-29-l-18228">des er ie was gevlizzen</l>
				<l n="18229" xml:id="chapter-29-l-18229">ze komene von der zwîvelnôt,</l>
				<l n="18230" xml:id="chapter-29-l-18230">dar an was dô sîn lebender tôt.</l>
				<l n="18231" xml:id="chapter-29-l-18231">sus gieng er swîgende dan.</l>
				<l n="18232" xml:id="chapter-29-l-18232">sînen rât und sîne man</l>
				<l n="18233" xml:id="chapter-29-l-18233">die nam er sunder dort hin.</l>
				<l n="18234" xml:id="chapter-29-l-18234">er huob ûf unde seite in,</l>
				<l n="18235" xml:id="chapter-29-l-18235">daz ime gesaget waere</l>
				<l n="18236" xml:id="chapter-29-l-18236">vür ein wârez maere,</l>
				<l n="18237" xml:id="chapter-29-l-18237">daz Tristan und diu künigîn</l>
				<l n="18238" xml:id="chapter-29-l-18238">bî ein ander solten sîn,</l>
				<l n="18239" xml:id="chapter-29-l-18239">daz s' alle mit im giengen dar</l>
				<l n="18240" xml:id="chapter-29-l-18240">und naemen umbe si beidiu war,</l>
				<l n="18241" xml:id="chapter-29-l-18241">ob man si alsô vünde dâ,</l>
				<l n="18242" xml:id="chapter-29-l-18242">daz man im von in beiden sâ</l>
				<l n="18243" xml:id="chapter-29-l-18243">reht unde gerihte taete,</l>
				<l n="18244" xml:id="chapter-29-l-18244">alsô daz lantreht haete.</l>
				<l n="18245" xml:id="chapter-29-l-18245">Nu enwas ouch daz sô schiere nie,</l>
				<l n="18246" xml:id="chapter-29-l-18246">daz Marke von dem bette gie</l>
				<l n="18247" xml:id="chapter-29-l-18247">und harte unverre was dervan,</l>
				<l n="18248" xml:id="chapter-29-l-18248">sô daz erwachet ouch Tristan</l>
				<l n="18249" xml:id="chapter-29-l-18249">und sach in von dem bette gân.</l>
				<l n="18250" xml:id="chapter-29-l-18250">'â' sprach er, 'waz habt ir getân,</l>
				<l n="18251" xml:id="chapter-29-l-18251">getriuwe Brangaene!</l>
				<l n="18252" xml:id="chapter-29-l-18252">weiz got Brangaene, ich waene,</l>
				<l n="18253" xml:id="chapter-29-l-18253">diz slâfen gât uns an den lîp.</l>
				<l n="18254" xml:id="chapter-29-l-18254">Îsôt wachet, armez wîp!</l>
				<l n="18255" xml:id="chapter-29-l-18255">wachet, herzekünigîn!</l>
				<l n="18256" xml:id="chapter-29-l-18256">ich waene, wir verrâten sîn.'</l>
				<l n="18257" xml:id="chapter-29-l-18257">'verrâten?' sprach si 'hêrre, wie?'</l>
				<l n="18258" xml:id="chapter-29-l-18258">(mîn hêrre der stuont ob uns hie.</l>
				<l n="18259" xml:id="chapter-29-l-18259">er sach uns beide und ich sach in.</l>
				<l n="18260" xml:id="chapter-29-l-18260">er gât von uns iezuo dâ hin</l>
				<l n="18261" xml:id="chapter-29-l-18261">und weiz binamen alsô wol,</l>
				<l n="18262" xml:id="chapter-29-l-18262">sô daz ich ersterben sol.</l>
				<l n="18263" xml:id="chapter-29-l-18263">er wil ze disen dingen</l>
				<l n="18264" xml:id="chapter-29-l-18264">helfe unde geziuge bringen.</l>
				<l n="18265" xml:id="chapter-29-l-18265">er wirbet unseren tôt.</l>
				<l n="18266" xml:id="chapter-29-l-18266">herzevrouwe, schoene Îsôt,</l>
				<l n="18267" xml:id="chapter-29-l-18267">nu müeze wir uns scheiden</l>
				<l n="18268" xml:id="chapter-29-l-18268">sô waetlîch, daz uns beiden</l>
				<l n="18269" xml:id="chapter-29-l-18269">sô guotiu state niemer mê</l>
				<l n="18270" xml:id="chapter-29-l-18270">ze vröuden widervert als ê.</l>
				<l n="18271" xml:id="chapter-29-l-18271">nu nemet in iuwer sinne,</l>
				<l n="18272" xml:id="chapter-29-l-18272">wie ûuterlîche minne</l>
				<l n="18273" xml:id="chapter-29-l-18273">wir haben geleitet unze her,</l>
				<l n="18274" xml:id="chapter-29-l-18274">und sehet, daz diu noch staete wer.</l>
				<l n="18275" xml:id="chapter-29-l-18275">lât mich ûz iuwerm herzen niht</l>
				<l n="18276" xml:id="chapter-29-l-18276">wan swaz dem mînem geschiht,</l>
				<l n="18277" xml:id="chapter-29-l-18277">dar ûz enkomet ir niemer.</l>
				<l n="18278" xml:id="chapter-29-l-18278">Îsôt diu muoz iemer</l>
				<l n="18279" xml:id="chapter-29-l-18279">in Tristandes herzen sîn.</l>
				<l n="18280" xml:id="chapter-29-l-18280">nu sehet, herzevriundîn,</l>
				<l n="18281" xml:id="chapter-29-l-18281">daz mir vremede unde verre</l>
				<l n="18282" xml:id="chapter-29-l-18282">iemer hin z' iu gewerre!</l>
				<l n="18283" xml:id="chapter-29-l-18283">vergezzet mîn durch keine nôt.</l>
				<l n="18284" xml:id="chapter-29-l-18284">dûze amîe, bêle Îsôt,</l>
				<l n="18285" xml:id="chapter-29-l-18285">gebietet mir und küsset mich!'</l>
				<l n="18286" xml:id="chapter-29-l-18286">Si trat ein lützel hinder sich,</l>
				<l n="18287" xml:id="chapter-29-l-18287">siuftende sprach si wider in:</l>
				<l n="18288" xml:id="chapter-29-l-18288">(herre, unser herze und unser sin</l>
				<l n="18289" xml:id="chapter-29-l-18289">diu sint dar zuo ze lange,</l>
				<l n="18290" xml:id="chapter-29-l-18290">ze anclîch und ze ange</l>
				<l n="18291" xml:id="chapter-29-l-18291">an ein ander vervlizzen,</l>
				<l n="18292" xml:id="chapter-29-l-18292">daz s' iemer suln gewizzen,</l>
				<l n="18293" xml:id="chapter-29-l-18293">waz under in vergezzen sî.</l>
				<l n="18294" xml:id="chapter-29-l-18294">ir sît mir verre oder bî,</l>
				<l n="18295" xml:id="chapter-29-l-18295">so ensol doch in dem herzen mîn</l>
				<l n="18296" xml:id="chapter-29-l-18296">niht lebenes noch niht lebendes sîn</l>
				<l n="18297" xml:id="chapter-29-l-18297">wan Tristan, mîn lip und mîn leben.</l>
				<l n="18298" xml:id="chapter-29-l-18298">hêrre, ich hân iu nu lange ergeben</l>
				<l n="18299" xml:id="chapter-29-l-18299">beidiu leben unde lîp.</l>
				<l n="18300" xml:id="chapter-29-l-18300">nu sehet, daz mich kein lebende wîp</l>
				<l n="18301" xml:id="chapter-29-l-18301">iemer von iu gescheide,</l>
				<l n="18302" xml:id="chapter-29-l-18302">wir ensîn iemer beide</l>
				<l n="18303" xml:id="chapter-29-l-18303">der liebe unde der triuwe</l>
				<l n="18304" xml:id="chapter-29-l-18304">staete unde niuwe</l>
				<l n="18305" xml:id="chapter-29-l-18305">diu lange und alse lange vrist</l>
				<l n="18306" xml:id="chapter-29-l-18306">sô reine an uns gewesen ist.</l>
				<l n="18307" xml:id="chapter-29-l-18307">und nemet hie diz vingerlîn.</l>
				<l n="18308" xml:id="chapter-29-l-18308">daz lât ein urkünde sîn</l>
				<l n="18309" xml:id="chapter-29-l-18309">der triuwen unde der minne.</l>
				<l n="18310" xml:id="chapter-29-l-18310">ob ir dekeine sinne</l>
				<l n="18311" xml:id="chapter-29-l-18311">iemer dâ zuo gewinnet,</l>
				<l n="18312" xml:id="chapter-29-l-18312">daz ir âne mich iht minnet</l>
				<l n="18313" xml:id="chapter-29-l-18313">daz ir gedenket derbî,</l>
				<l n="18314" xml:id="chapter-29-l-18314">wie mînem herzen iezuo sî.</l>
				<l n="18315" xml:id="chapter-29-l-18315">gedenket an diz scheiden</l>
				<l n="18316" xml:id="chapter-29-l-18316">wie nâhen ez uns beiden</l>
				<l n="18317" xml:id="chapter-29-l-18317">ze herzen und ze lîbe lît.</l>
				<l n="18318" xml:id="chapter-29-l-18318">gedenket maneger swaeren zît</l>
				<l n="18319" xml:id="chapter-29-l-18319">die ich durch iuch erliten hân,</l>
				<l n="18320" xml:id="chapter-29-l-18320">und lât iu nieman nâher gân</l>
				<l n="18321" xml:id="chapter-29-l-18321">dan Îsolde, iuwer vriundîn!</l>
				<l n="18322" xml:id="chapter-29-l-18322">durch nieman sô vergezzet mîn.</l>
				<l n="18323" xml:id="chapter-29-l-18323">wir zwei wir haben liep unde leit</l>
				<l n="18324" xml:id="chapter-29-l-18324">mit solher gesellekeit</l>
				<l n="18325" xml:id="chapter-29-l-18325">her unz an dise stunde brâht;</l>
				<l n="18326" xml:id="chapter-29-l-18326">wir suln die selben andâht</l>
				<l n="18327" xml:id="chapter-29-l-18327">billîche leiten ûf den tôt.</l>
				<l n="18328" xml:id="chapter-29-l-18328">hêrre, ez ist allez âne nôt,</l>
				<l n="18329" xml:id="chapter-29-l-18329">daz ich iuch alse verre mane.</l>
				<l n="18330" xml:id="chapter-29-l-18330">wart Îsôt ie mit Tristane</l>
				<l n="18331" xml:id="chapter-29-l-18331">ein herze unde ein triuwe,</l>
				<l n="18332" xml:id="chapter-29-l-18332">sô ist ez iemer niuwe,</l>
				<l n="18333" xml:id="chapter-29-l-18333">sô muoz ez iemer staete wern.</l>
				<l n="18334" xml:id="chapter-29-l-18334">doch wil ich einer bete gern:</l>
				<l n="18335" xml:id="chapter-29-l-18335">swelch enden landes ir gevart,</l>
				<l n="18336" xml:id="chapter-29-l-18336">daz ir iuch, mînen lîp, bewart.</l>
				<l n="18337" xml:id="chapter-29-l-18337">wan swenne ich des verweiset bin,</l>
				<l n="18338" xml:id="chapter-29-l-18338">sô bin ich, iuwer lîp, dâ hin.</l>
				<l n="18339" xml:id="chapter-29-l-18339">mir, iuwerm lîbe, dem wil ich</l>
				<l n="18340" xml:id="chapter-29-l-18340">durch iuwern willen, niht durch mich,</l>
				<l n="18341" xml:id="chapter-29-l-18341">vlîz unde schoene huote geben.</l>
				<l n="18342" xml:id="chapter-29-l-18342">wan iuwer lîp und iuwer leben,</l>
				<l n="18343" xml:id="chapter-29-l-18343">daz weiz ich wol, daz lît an mir.</l>
				<l n="18344" xml:id="chapter-29-l-18344">ein lîp, ein leben daz sîn wir.</l>
				<l n="18345" xml:id="chapter-29-l-18345">nu bedenket ie genôte</l>
				<l n="18346" xml:id="chapter-29-l-18346">mich, iuwern lîp, Îsôte.</l>
				<l n="18347" xml:id="chapter-29-l-18347">lât mich an iu mîn leben sehen,</l>
				<l n="18348" xml:id="chapter-29-l-18348">sô' z iemer schierest müge geschehen,</l>
				<l n="18349" xml:id="chapter-29-l-18349">und sehet ouch ir daz iure an mir.</l>
				<l n="18350" xml:id="chapter-29-l-18350">unser beider leben daz leitet ir.</l>
				<l n="18351" xml:id="chapter-29-l-18351">nu gât her und küsset mich.</l>
				<l n="18352" xml:id="chapter-29-l-18352">Tristan und Îsôt, ir und ich,</l>
				<l n="18353" xml:id="chapter-29-l-18353">wir zwei sîn iemer beide</l>
				<l n="18354" xml:id="chapter-29-l-18354">ein dinc âne underscheide.</l>
				<l n="18355" xml:id="chapter-29-l-18355">dirre kus sol ein insigel sîn</l>
				<l n="18356" xml:id="chapter-29-l-18356">daz ich iuwer unde ir mîn</l>
				<l n="18357" xml:id="chapter-29-l-18357">belîben staete unz an den tôt,</l>
				<l n="18358" xml:id="chapter-29-l-18358">niwan ein Tristan und ein Îsôt.'</l>
				<l n="18359" xml:id="chapter-29-l-18359">Nu daz diu rede versigelt wart,</l>
				<l n="18360" xml:id="chapter-29-l-18360">Tristan der kêrte ûf sîne vart</l>
				<l n="18361" xml:id="chapter-29-l-18361">mit jâmer und mit maneger nôt.</l>
				<l n="18362" xml:id="chapter-29-l-18362">sîn lîp, sîn ander leben, Îsôt</l>
				<l n="18363" xml:id="chapter-29-l-18363">beleip mit manegem leide.</l>
				<l n="18364" xml:id="chapter-29-l-18364">die spilgesellen beide</l>
				<l n="18365" xml:id="chapter-29-l-18365">dien geschieden sich ê mâles nie</l>
				<l n="18366" xml:id="chapter-29-l-18366">mit solher marter alse hie.</l>
				<l n="18367" xml:id="chapter-29-l-18367">hie mite was ouch der künic komen</l>
				<l n="18368" xml:id="chapter-29-l-18368">und haete ein her ze sich genomen</l>
				<l n="18369" xml:id="chapter-29-l-18369">von sînem hoverâte.</l>
				<l n="18370" xml:id="chapter-29-l-18370">si kâmen aber ze spâte.</l>
				<l n="18371" xml:id="chapter-29-l-18371">si vunden niwan Îsôte.</l>
				<l n="18372" xml:id="chapter-29-l-18372">diu lag ouch ie genôte</l>
				<l n="18373" xml:id="chapter-29-l-18373">in trahten an ir bette als ê.</l>
				<l n="18374" xml:id="chapter-29-l-18374">nu daz der künec dâ nieman mê</l>
				<l n="18375" xml:id="chapter-29-l-18375">wan eine slne Îsôte vant,</l>
				<l n="18376" xml:id="chapter-29-l-18376">sîn rât der nam in al zehant</l>
				<l n="18377" xml:id="chapter-29-l-18377">und vuorte in sunder dort hin dan.</l>
				<l n="18378" xml:id="chapter-29-l-18378">'hêrre' sprachen si 'hier an</l>
				<l n="18379" xml:id="chapter-29-l-18379">missetuot ir harte sêre,</l>
				<l n="18380" xml:id="chapter-29-l-18380">iuwer wîp und iuwer êre</l>
				<l n="18381" xml:id="chapter-29-l-18381">daz ir diu ze alsô maneger zît</l>
				<l n="18382" xml:id="chapter-29-l-18382">ziehende unde zogende sît</l>
				<l n="18383" xml:id="chapter-29-l-18383">ze lasterlîcher inziht</l>
				<l n="18384" xml:id="chapter-29-l-18384">gâr âne nôt und umbe niht.</l>
				<l n="18385" xml:id="chapter-29-l-18385">ir hazzet êre unde wîp</l>
				<l n="18386" xml:id="chapter-29-l-18386">und almeist iuwer selbes lîp.</l>
				<l n="18387" xml:id="chapter-29-l-18387">wie muget ir iemer werden vrô,</l>
				<l n="18388" xml:id="chapter-29-l-18388">die wîle ir iuwer vröude alsô</l>
				<l n="18389" xml:id="chapter-29-l-18389">an iuwerm wîbe swachet</l>
				<l n="18390" xml:id="chapter-29-l-18390">und sî ze spelle machet</l>
				<l n="18391" xml:id="chapter-29-l-18391">über hof und über lant</l>
				<l n="18392" xml:id="chapter-29-l-18392">und habet an ir noch niht erkant,</l>
				<l n="18393" xml:id="chapter-29-l-18393">daz wider ir êren müge gesîn?</l>
				<l n="18394" xml:id="chapter-29-l-18394">waz wîzet ir der künigîn?</l>
				<l n="18395" xml:id="chapter-29-l-18395">war umbe velschet ir die,</l>
				<l n="18396" xml:id="chapter-29-l-18396">diu nie valsch wider iuch begie?</l>
				<l n="18397" xml:id="chapter-29-l-18397">hêrre, durch iuwer êre</l>
				<l n="18398" xml:id="chapter-29-l-18398">getuot ez niemer mere.</l>
				<l n="18399" xml:id="chapter-29-l-18399">vermîdet sus getânen spot</l>
				<l n="18400" xml:id="chapter-29-l-18400">durch iuch selben und durch got!'</l>
				<l n="18401" xml:id="chapter-29-l-18401">sus nâmen s' in mit rede dervan,</l>
				<l n="18402" xml:id="chapter-29-l-18402">daz er in volgen began</l>
				<l n="18403" xml:id="chapter-29-l-18403">und aber sînen zorn lie</l>
				<l n="18404" xml:id="chapter-29-l-18404">und ungerochen dannen gie.</l>
			</div>
			<div n="30" xml:id="chapter-30" type="chapter" data-level="1">
				<head xml:lang="deu-Latn">Îsolde Weißhand</head>
				<l n="18405" xml:id="chapter-30-l-18405">Tristan zen herbergen kam.</l>
				<l n="18406" xml:id="chapter-30-l-18406">sîn ingesinde er allez nam</l>
				<l n="18407" xml:id="chapter-30-l-18407">unde zogete sich mit in</l>
				<l n="18408" xml:id="chapter-30-l-18408">wol balde gein der habe hin.</l>
				<l n="18409" xml:id="chapter-30-l-18409">daz êrste schif, daz er dâ vant,</l>
				<l n="18410" xml:id="chapter-30-l-18410">dar în sô kêrte er al zehant</l>
				<l n="18411" xml:id="chapter-30-l-18411">und vuor ze Normandîe,</l>
				<l n="18412" xml:id="chapter-30-l-18412">er und sîn massenîe.</l>
				<l n="18413" xml:id="chapter-30-l-18413">nu was er aber unlange dâ,</l>
				<l n="18414" xml:id="chapter-30-l-18414">wan sîn gemüete riet im sâ,</l>
				<l n="18415" xml:id="chapter-30-l-18415">daz er eteswie suohte ein leben,</l>
				<l n="18416" xml:id="chapter-30-l-18416">daz ime lîbunge kunde geben</l>
				<l n="18417" xml:id="chapter-30-l-18417">und trôst ze sîner triure.</l>
				<l n="18418" xml:id="chapter-30-l-18418">hie merket âventiure:</l>
				<l n="18419" xml:id="chapter-30-l-18419">Tristan vlôch arbeit unde leit</l>
				<l n="18420" xml:id="chapter-30-l-18420">und suohte leit und arbeit;</l>
				<l n="18421" xml:id="chapter-30-l-18421">er vlôch Marken unde den tôt</l>
				<l n="18422" xml:id="chapter-30-l-18422">und suohte totlîche nôt,</l>
				<l n="18423" xml:id="chapter-30-l-18423">diu in in dem herzen tôte:</l>
				<l n="18424" xml:id="chapter-30-l-18424">diu vremede von Îsôte.</l>
				<l n="18425" xml:id="chapter-30-l-18425">waz half, daz er den tôt dort vlôch</l>
				<l n="18426" xml:id="chapter-30-l-18426">und hie dem tôde mite zôch?</l>
				<l n="18427" xml:id="chapter-30-l-18427">waz half, daz er der quâle</l>
				<l n="18428" xml:id="chapter-30-l-18428">entweich von Curnewâle</l>
				<l n="18429" xml:id="chapter-30-l-18429">und s' ime doch ûf dem rucke lac</l>
				<l n="18430" xml:id="chapter-30-l-18430">alle zît naht unde tac?</l>
				<l n="18431" xml:id="chapter-30-l-18431">dem wîbe nerte er daz leben</l>
				<l n="18432" xml:id="chapter-30-l-18432">und was dem lebene vergeben</l>
				<l n="18433" xml:id="chapter-30-l-18433">niuwan mit dem wîbe.</l>
				<l n="18434" xml:id="chapter-30-l-18434">ze lebene und ze lîbe</l>
				<l n="18435" xml:id="chapter-30-l-18435">enwas niht lebendes sîn tot</l>
				<l n="18436" xml:id="chapter-30-l-18436">niwan sîn beste leben, Îsôt.</l>
				<l n="18437" xml:id="chapter-30-l-18437">sus twang in tôt unde tôt.</l>
				<l n="18438" xml:id="chapter-30-l-18438">nu gedâhte er, solte im disiu not</l>
				<l n="18439" xml:id="chapter-30-l-18439">iemer ûf der erden</l>
				<l n="18440" xml:id="chapter-30-l-18440">sô tragebaere werden,</l>
				<l n="18441" xml:id="chapter-30-l-18441">daz er ir möhte genesen,</l>
				<l n="18442" xml:id="chapter-30-l-18442">daz müese an ritterschefte wesen.</l>
				<l n="18443" xml:id="chapter-30-l-18443">Nu was ein lantmaere,</l>
				<l n="18444" xml:id="chapter-30-l-18444">daz grôz urliuge waere</l>
				<l n="18445" xml:id="chapter-30-l-18445">z' Almânje in dem lande.</l>
				<l n="18446" xml:id="chapter-30-l-18446">diz seite man Tristande.</l>
				<l n="18447" xml:id="chapter-30-l-18447">sus kêrte er wider Schampânje</l>
				<l n="18448" xml:id="chapter-30-l-18448">dannen her z' Almânje.</l>
				<l n="18449" xml:id="chapter-30-l-18449">hie diente er alsô schône</l>
				<l n="18450" xml:id="chapter-30-l-18450">dem zepter unde der crône,</l>
				<l n="18451" xml:id="chapter-30-l-18451">daz roemesch rîche nie gewan</l>
				<l n="18452" xml:id="chapter-30-l-18452">under sînem vanen einen man,</l>
				<l n="18453" xml:id="chapter-30-l-18453">der ie würde alsô sagehaft</l>
				<l n="18454" xml:id="chapter-30-l-18454">von manlîcher ritterschaft.</l>
				<l n="18455" xml:id="chapter-30-l-18455">gelückes unde linge</l>
				<l n="18456" xml:id="chapter-30-l-18456">an manlîchem dinge</l>
				<l n="18457" xml:id="chapter-30-l-18457">und âventiure erwarp er vil</l>
				<l n="18458" xml:id="chapter-30-l-18458">der ich aller niht gewehenen wil.</l>
				<l n="18459" xml:id="chapter-30-l-18459">wan solte ich alle sîne tât,</l>
				<l n="18460" xml:id="chapter-30-l-18460">die man von ime geschriben hât</l>
				<l n="18461" xml:id="chapter-30-l-18461">rechen al besunder</l>
				<l n="18462" xml:id="chapter-30-l-18462">des maeres würde ein wunder.</l>
				<l n="18463" xml:id="chapter-30-l-18463">die fabelen, die hier under sint,</l>
				<l n="18464" xml:id="chapter-30-l-18464">die sol ich werfen an den wint.</l>
				<l n="18465" xml:id="chapter-30-l-18465">mir ist doch mit der wârheit</l>
				<l n="18466" xml:id="chapter-30-l-18466">ein michel arbeit ûf geleit.</l>
				<l n="18467" xml:id="chapter-30-l-18467">Tristandes leben und sîn tôt,</l>
				<l n="18468" xml:id="chapter-30-l-18468">sîn lebender tôt, diu blunde Îsôt,</l>
				<l n="18469" xml:id="chapter-30-l-18469">der was wê und ande.</l>
				<l n="18470" xml:id="chapter-30-l-18470">des tages dô sî Tristande</l>
				<l n="18471" xml:id="chapter-30-l-18471">und sînem kiele nâch sach,</l>
				<l n="18472" xml:id="chapter-30-l-18472">daz ir daz herze dô niht brach,</l>
				<l n="18473" xml:id="chapter-30-l-18473">daz schuof daz, daz er lebende was.</l>
				<l n="18474" xml:id="chapter-30-l-18474">sîn leben half ir, daz sî genas.</l>
				<l n="18475" xml:id="chapter-30-l-18475">sine mohte leben noch sterben</l>
				<l n="18476" xml:id="chapter-30-l-18476">âne in niht erwerben.</l>
				<l n="18477" xml:id="chapter-30-l-18477">tôt unde leben haet ir vergeben.</l>
				<l n="18478" xml:id="chapter-30-l-18478">sine mohte sterben noch geleben.</l>
				<l n="18479" xml:id="chapter-30-l-18479">daz lieht ir liehten ougen</l>
				<l n="18480" xml:id="chapter-30-l-18480">daz nam sîn selbes lougen</l>
				<l n="18481" xml:id="chapter-30-l-18481">oft und ze maneger stunde.</l>
				<l n="18482" xml:id="chapter-30-l-18482">ir zunge in ir munde</l>
				<l n="18483" xml:id="chapter-30-l-18483">diu gesweic ir dicke zuo der nôt.</l>
				<l n="18484" xml:id="chapter-30-l-18484">dane was weder leben noch tôt</l>
				<l n="18485" xml:id="chapter-30-l-18485">und wâren doch dâ beide.</l>
				<l n="18486" xml:id="chapter-30-l-18486">si wâren aber von leide</l>
				<l n="18487" xml:id="chapter-30-l-18487">ir rehtes alsô rehtelôs,</l>
				<l n="18488" xml:id="chapter-30-l-18488">daz sî dewederez dâ kôs.</l>
				<l n="18489" xml:id="chapter-30-l-18489">dô sî den segel vliegen sach,</l>
				<l n="18490" xml:id="chapter-30-l-18490">ir herze wider sich selben sprach:</l>
				<l n="18491" xml:id="chapter-30-l-18491">'ôwî ôwî, mîn hêr Tristan,</l>
				<l n="18492" xml:id="chapter-30-l-18492">nu clebet iu mîn herze allez an,</l>
				<l n="18493" xml:id="chapter-30-l-18493">nu ziehent iu mîn ougen nâch</l>
				<l n="18494" xml:id="chapter-30-l-18494">und ist iu von mir harte gâch.</l>
				<l n="18495" xml:id="chapter-30-l-18495">wie gâhet ir alsus von mir?</l>
				<l n="18496" xml:id="chapter-30-l-18496">nu weiz ich doch vil wol, daz ir</l>
				<l n="18497" xml:id="chapter-30-l-18497">von iuwerm lebene ziehet,</l>
				<l n="18498" xml:id="chapter-30-l-18498">swenne ir Îsolde vliehet.</l>
				<l n="18499" xml:id="chapter-30-l-18499">wan iuwer leben daz bin ich.</l>
				<l n="18500" xml:id="chapter-30-l-18500">iht mêre muget ir âne mich</l>
				<l n="18501" xml:id="chapter-30-l-18501">iemer geleben keinen tac,</l>
				<l n="18502" xml:id="chapter-30-l-18502">dan ich âne iuch geleben mac.</l>
				<l n="18503" xml:id="chapter-30-l-18503">unser lîp und unser leben</l>
				<l n="18504" xml:id="chapter-30-l-18504">diu sint sô sêre in ein geweben,</l>
				<l n="18505" xml:id="chapter-30-l-18505">sô gar verstricket under in,</l>
				<l n="18506" xml:id="chapter-30-l-18506">daz ir mîn leben vüeret hin</l>
				<l n="18507" xml:id="chapter-30-l-18507">und lâzet mir daz iuwer hie.</l>
				<l n="18508" xml:id="chapter-30-l-18508">zwei leben diu enwurden nie</l>
				<l n="18509" xml:id="chapter-30-l-18509">alsus gemischet under ein.</l>
				<l n="18510" xml:id="chapter-30-l-18510">wir zwei wir tragen under uns zwein</l>
				<l n="18511" xml:id="chapter-30-l-18511">tôt unde leben ein ander an.</l>
				<l n="18512" xml:id="chapter-30-l-18512">wan unser enwederez enkan</l>
				<l n="18513" xml:id="chapter-30-l-18513">ze rehte sterben noch geleben,</l>
				<l n="18514" xml:id="chapter-30-l-18514">ezn müeze ime daz ander geben.</l>
				<l n="18515" xml:id="chapter-30-l-18515">hie mite enist diu arme Îsôt</l>
				<l n="18516" xml:id="chapter-30-l-18516">noch lebende noch rehte tôt.</l>
				<l n="18517" xml:id="chapter-30-l-18517">ine kan weder dar noch dan.</l>
				<l n="18518" xml:id="chapter-30-l-18518">Nu hêrre, mîn hêr Tristan,</l>
				<l n="18519" xml:id="chapter-30-l-18519">sît daz ir mit mir alle zît</l>
				<l n="18520" xml:id="chapter-30-l-18520">ein lîp unde ein leben sît,</l>
				<l n="18521" xml:id="chapter-30-l-18521">sô sult ir mir ouch lêre geben,</l>
				<l n="18522" xml:id="chapter-30-l-18522">daz ich behabe lîp unde leben</l>
				<l n="18523" xml:id="chapter-30-l-18523">iu z' aller êrste, dâ nâch mir.</l>
				<l n="18524" xml:id="chapter-30-l-18524">nu lêret an! wes swîget ir?</l>
				<l n="18525" xml:id="chapter-30-l-18525">uns waere guoter lêre nôt.</l>
				<l n="18526" xml:id="chapter-30-l-18526">waz rede ich sinnelôse Îsôt?</l>
				<l n="18527" xml:id="chapter-30-l-18527">Tristandes zunge und mîn sin</l>
				<l n="18528" xml:id="chapter-30-l-18528">diu varnt dort mit ein ander hin.</l>
				<l n="18529" xml:id="chapter-30-l-18529">Îsôte lîp, Îsôte leben</l>
				<l n="18530" xml:id="chapter-30-l-18530">diu sint bevolhen unde ergeben</l>
				<l n="18531" xml:id="chapter-30-l-18531">den segeln unde den winden.</l>
				<l n="18532" xml:id="chapter-30-l-18532">wâ mag ich mich nu vinden?</l>
				<l n="18533" xml:id="chapter-30-l-18533">wâ mac ich mich nu suochen, wâ?</l>
				<l n="18534" xml:id="chapter-30-l-18534">nu bin ich hie und bin ouch dâ</l>
				<l n="18535" xml:id="chapter-30-l-18535">und enbin doch weder dâ noch hie.</l>
				<l n="18536" xml:id="chapter-30-l-18536">wer wart ouch sus verirret ie?</l>
				<l n="18537" xml:id="chapter-30-l-18537">wer wart ie sus zerteilet mê?</l>
				<l n="18538" xml:id="chapter-30-l-18538">ich sihe mich dort ûf jenem sê</l>
				<l n="18539" xml:id="chapter-30-l-18539">und bin hie an dem lande.</l>
				<l n="18540" xml:id="chapter-30-l-18540">ich var dort mit Tristande</l>
				<l n="18541" xml:id="chapter-30-l-18541">und sitze hie bî Marke.</l>
				<l n="18542" xml:id="chapter-30-l-18542">und criegent an mir starke</l>
				<l n="18543" xml:id="chapter-30-l-18543">beidiu tôt unde leben.</l>
				<l n="18544" xml:id="chapter-30-l-18544">mit disen zwein ist mir vergeben.</l>
				<l n="18545" xml:id="chapter-30-l-18545">ich stürbe gerne, möhte ich.</l>
				<l n="18546" xml:id="chapter-30-l-18546">nûne lâzet er mich,</l>
				<l n="18547" xml:id="chapter-30-l-18547">an dem mîn leben behalten ist.</l>
				<l n="18548" xml:id="chapter-30-l-18548">nune mag ich ouch ze dirre vrist</l>
				<l n="18549" xml:id="chapter-30-l-18549">weder mir noch ime geleben wol,</l>
				<l n="18550" xml:id="chapter-30-l-18550">sît daz ich âne in leben sol.</l>
				<l n="18551" xml:id="chapter-30-l-18551">er lât mich hie und vert er hin</l>
				<l n="18552" xml:id="chapter-30-l-18552">und weiz wol, daz ich âne in bin</l>
				<l n="18553" xml:id="chapter-30-l-18553">reht innerthalp des herzen tôt.</l>
				<l n="18554" xml:id="chapter-30-l-18554">Weiz got diz rede ich âne nôt.</l>
				<l n="18555" xml:id="chapter-30-l-18555">mîn leit ist doch gemeine,</l>
				<l n="18556" xml:id="chapter-30-l-18556">ine trage ez niht al eine.</l>
				<l n="18557" xml:id="chapter-30-l-18557">es ist sîn alse vil so mîn,</l>
				<l n="18558" xml:id="chapter-30-l-18558">und waene es ist noch mêre sîn.</l>
				<l n="18559" xml:id="chapter-30-l-18559">sîn jâmer und sîn pîne</l>
				<l n="18560" xml:id="chapter-30-l-18560">diust groezer dan diu mîne.</l>
				<l n="18561" xml:id="chapter-30-l-18561">daz scheiden, daz er von mir tuot,</l>
				<l n="18562" xml:id="chapter-30-l-18562">beswaeret mir daz mînen muot,</l>
				<l n="18563" xml:id="chapter-30-l-18563">ez swaeret noch den sînen mê.</l>
				<l n="18564" xml:id="chapter-30-l-18564">tuot mir daz in dem herzen wê,</l>
				<l n="18565" xml:id="chapter-30-l-18565">daz ich sîn hie bî mir enbir,</l>
				<l n="18566" xml:id="chapter-30-l-18566">ez tuot im noch wirs danne mir.</l>
				<l n="18567" xml:id="chapter-30-l-18567">clage ich in, so claget er mich.</l>
				<l n="18568" xml:id="chapter-30-l-18568">und claget er niht billîche als ich.</l>
				<l n="18569" xml:id="chapter-30-l-18569">ich wil mir wol ze rehte sagen,</l>
				<l n="18570" xml:id="chapter-30-l-18570">daz ich mir trûren unde clagen</l>
				<l n="18571" xml:id="chapter-30-l-18571">billîche nâch Tristande nime.</l>
				<l n="18572" xml:id="chapter-30-l-18572">wan mîn leben daz lît an ime.</l>
				<l n="18573" xml:id="chapter-30-l-18573">dâ wider sô lît an mir sîn tôt.</l>
				<l n="18574" xml:id="chapter-30-l-18574">durch daz sô claget er âne nôt.</l>
				<l n="18575" xml:id="chapter-30-l-18575">er mac vil gerne von mir varn,</l>
				<l n="18576" xml:id="chapter-30-l-18576">sîn êre und sînen lîp bewarn.</l>
				<l n="18577" xml:id="chapter-30-l-18577">wan solte er lange bî mir wesen,</l>
				<l n="18578" xml:id="chapter-30-l-18578">sone kunde er niemer genesen.</l>
				<l n="18579" xml:id="chapter-30-l-18579">durch daz sol ich sîn haben rât.</l>
				<l n="18580" xml:id="chapter-30-l-18580">swie rehte nâhen ez mir gât,</l>
				<l n="18581" xml:id="chapter-30-l-18581">ern sol durch den willen mîn</l>
				<l n="18582" xml:id="chapter-30-l-18582">sîn selbes niht in sorgen sîn.</l>
				<l n="18583" xml:id="chapter-30-l-18583">mit swelher nôt ich sîn enber,</l>
				<l n="18584" xml:id="chapter-30-l-18584">mir ist doch lieber vil, daz er</l>
				<l n="18585" xml:id="chapter-30-l-18585">gesundes lîbes von mir sî,</l>
				<l n="18586" xml:id="chapter-30-l-18586">dan er mir alsô waere bî,</l>
				<l n="18587" xml:id="chapter-30-l-18587">daz ich mich des versaehe,</l>
				<l n="18588" xml:id="chapter-30-l-18588">daz im schade bî mir geschaehe.</l>
				<l n="18589" xml:id="chapter-30-l-18589">wan weizgot swer ze sînem vromen</l>
				<l n="18590" xml:id="chapter-30-l-18590">mit sînes vriundes schaden wil komen,</l>
				<l n="18591" xml:id="chapter-30-l-18591">der treit im cleine minne.</l>
				<l n="18592" xml:id="chapter-30-l-18592">swaz schaden ich sîn gewinne,</l>
				<l n="18593" xml:id="chapter-30-l-18593">ich wil Tristandes vriundîn</l>
				<l n="18594" xml:id="chapter-30-l-18594">gern âne sînen schaden sîn.</l>
				<l n="18595" xml:id="chapter-30-l-18595">daz ime sîn dinc ze liebe ergê,</l>
				<l n="18596" xml:id="chapter-30-l-18596">ine ruoche und ist mir iemer wê.</l>
				<l n="18597" xml:id="chapter-30-l-18597">ich wil mich gerne twingen</l>
				<l n="18598" xml:id="chapter-30-l-18598">an allen mînen dingen,</l>
				<l n="18599" xml:id="chapter-30-l-18599">daz ich mîn unde sîn entwese,</l>
				<l n="18600" xml:id="chapter-30-l-18600">durch daz er mir und ime genese.'</l>
				<l n="18601" xml:id="chapter-30-l-18601">Do Tristan, alse ich iezuo las,</l>
				<l n="18602" xml:id="chapter-30-l-18602">z' Almânje gewas</l>
				<l n="18603" xml:id="chapter-30-l-18603">ein halp jâr oder mêre,</l>
				<l n="18604" xml:id="chapter-30-l-18604">nu belanget in vil sêre</l>
				<l n="18605" xml:id="chapter-30-l-18605">hin wider in die künde,</l>
				<l n="18606" xml:id="chapter-30-l-18606">daz er eteswaz bevünde,</l>
				<l n="18607" xml:id="chapter-30-l-18607">waz der lantmaere</l>
				<l n="18608" xml:id="chapter-30-l-18608">von sîner vrouwen waere.</l>
				<l n="18609" xml:id="chapter-30-l-18609">in sînem muote er sich beriet,</l>
				<l n="18610" xml:id="chapter-30-l-18610">daz er von Almânje schiet</l>
				<l n="18611" xml:id="chapter-30-l-18611">und aber sîne reise nam</l>
				<l n="18612" xml:id="chapter-30-l-18612">dâ hin, von dannen er dar kam,</l>
				<l n="18613" xml:id="chapter-30-l-18613">hin wider ze Normandîe,</l>
				<l n="18614" xml:id="chapter-30-l-18614">dannen ze Parmenîe</l>
				<l n="18615" xml:id="chapter-30-l-18615">hin ze Rûâles kinden.</l>
				<l n="18616" xml:id="chapter-30-l-18616">in selben wânde er vinden</l>
				<l n="18617" xml:id="chapter-30-l-18617">und wolte im künden sîne nôt.</l>
				<l n="18618" xml:id="chapter-30-l-18618">leider nû was er aber tôt,</l>
				<l n="18619" xml:id="chapter-30-l-18619">er und sîn wîp Floraete.</l>
				<l n="18620" xml:id="chapter-30-l-18620">sîne süne, die er aber haete,</l>
				<l n="18621" xml:id="chapter-30-l-18621">daz sult ir wizzen, daz die dô</l>
				<l n="18622" xml:id="chapter-30-l-18622">von inneclîchem herzen vrô</l>
				<l n="18623" xml:id="chapter-30-l-18623">Tristandes künfte wâren.</l>
				<l n="18624" xml:id="chapter-30-l-18624">den antfanc, den si' m bâren,</l>
				<l n="18625" xml:id="chapter-30-l-18625">der was reine unde süeze.</l>
				<l n="18626" xml:id="chapter-30-l-18626">sîne hende und sîne vüeze,</l>
				<l n="18627" xml:id="chapter-30-l-18627">sîn ougen unde sînen munt</l>
				<l n="18628" xml:id="chapter-30-l-18628">diu kusten sî ze maneger stunt.</l>
				<l n="18629" xml:id="chapter-30-l-18629">'hêrre' sprâchen sî zehant</l>
				<l n="18630" xml:id="chapter-30-l-18630">'got hât uns an iu wider gesant</l>
				<l n="18631" xml:id="chapter-30-l-18631">beidiu vater unde muoter.</l>
				<l n="18632" xml:id="chapter-30-l-18632">getriuwer hêrre guoter,</l>
				<l n="18633" xml:id="chapter-30-l-18633">nu lâzet iuch hie wider nider</l>
				<l n="18634" xml:id="chapter-30-l-18634">und habet iu daz allez wider,</l>
				<l n="18635" xml:id="chapter-30-l-18635">daz iur und unser solte wesen,</l>
				<l n="18636" xml:id="chapter-30-l-18636">und lât uns hie mit iu genesen,</l>
				<l n="18637" xml:id="chapter-30-l-18637">als unser vater mit iu genas,</l>
				<l n="18638" xml:id="chapter-30-l-18638">der iuwer ingesinde was,</l>
				<l n="18639" xml:id="chapter-30-l-18639">als ouch wir iemer gerne sîn.</l>
				<l n="18640" xml:id="chapter-30-l-18640">unser muoter iuwer vriundîn</l>
				<l n="18641" xml:id="chapter-30-l-18641">und unser vater sint beidiu tot.</l>
				<l n="18642" xml:id="chapter-30-l-18642">nu hât got unser aller nôt</l>
				<l n="18643" xml:id="chapter-30-l-18643">genaedeslîche an iu bedâht,</l>
				<l n="18644" xml:id="chapter-30-l-18644">daz er iuch uns her wider hât brâht.'</l>
				<l n="18645" xml:id="chapter-30-l-18645">Der trûraere Tristan</l>
				<l n="18646" xml:id="chapter-30-l-18646">der haete aber hinnen van</l>
				<l n="18647" xml:id="chapter-30-l-18647">triure unde michel ungehabe.</l>
				<l n="18648" xml:id="chapter-30-l-18648">er bat sich wîsen zuo z' ir grabe.</l>
				<l n="18649" xml:id="chapter-30-l-18649">dâ gieng er trûrende hin,</l>
				<l n="18650" xml:id="chapter-30-l-18650">dâ stuont er guote wîle ob in</l>
				<l n="18651" xml:id="chapter-30-l-18651">weinende unde clagende,</l>
				<l n="18652" xml:id="chapter-30-l-18652">sîniu clagemaere sagende.</l>
				<l n="18653" xml:id="chapter-30-l-18653">er sprach vil inneclîche:</l>
				<l n="18654" xml:id="chapter-30-l-18654">'nu erkenne ez got der rîche,</l>
				<l n="18655" xml:id="chapter-30-l-18655">sol ez iemer dâ zuo komen,</l>
				<l n="18656" xml:id="chapter-30-l-18656">als ich von kinde hân vernomen</l>
				<l n="18657" xml:id="chapter-30-l-18657">daz triuwe und êre werde</l>
				<l n="18658" xml:id="chapter-30-l-18658">begraben in der erde,</l>
				<l n="18659" xml:id="chapter-30-l-18659">sô ligent si beidiu hie begraben.</l>
				<l n="18660" xml:id="chapter-30-l-18660">und sol ouch triuwe und êre haben</l>
				<l n="18661" xml:id="chapter-30-l-18661">mit gote gemeine, alsô man giht,</l>
				<l n="18662" xml:id="chapter-30-l-18662">sone zwîvel ich zewâre niht</l>
				<l n="18663" xml:id="chapter-30-l-18663">und ist binamen kein lougen,</l>
				<l n="18664" xml:id="chapter-30-l-18664">sine sîn vor gotes ougen.</l>
				<l n="18665" xml:id="chapter-30-l-18665">Rûal und Floraete,</l>
				<l n="18666" xml:id="chapter-30-l-18666">die got der werlt sô haete</l>
				<l n="18667" xml:id="chapter-30-l-18667">gewerdet unde geschoenet,</l>
				<l n="18668" xml:id="chapter-30-l-18668">die sint ouch dort gecroenet,</l>
				<l n="18669" xml:id="chapter-30-l-18669">da diu gotes kint gecroenet sint.'</l>
				<l n="18670" xml:id="chapter-30-l-18670">diu saeligen Rûales kint</l>
				<l n="18671" xml:id="chapter-30-l-18671">diu leiten dô Tristande vür</l>
				<l n="18672" xml:id="chapter-30-l-18672">mit vil durnehter willekür</l>
				<l n="18673" xml:id="chapter-30-l-18673">ir hiuser, ir lîp unde ir guot</l>
				<l n="18674" xml:id="chapter-30-l-18674">und alsô dienesthaften muot,</l>
				<l n="18675" xml:id="chapter-30-l-18675">sî s' iemer beste kunden.</l>
				<l n="18676" xml:id="chapter-30-l-18676">si wâren z' allen stunden</l>
				<l n="18677" xml:id="chapter-30-l-18677">sînem dienest undertân.</l>
				<l n="18678" xml:id="chapter-30-l-18678">swaz er gebôt, daz was getân</l>
				<l n="18679" xml:id="chapter-30-l-18679">an iegelîchen dingen,</l>
				<l n="18680" xml:id="chapter-30-l-18680">diu si mohten vollebringen.</l>
				<l n="18681" xml:id="chapter-30-l-18681">si vuoren mit im schouwen</l>
				<l n="18682" xml:id="chapter-30-l-18682">ritter unde vrouwen.</l>
				<l n="18683" xml:id="chapter-30-l-18683">si dienten ime ze manegen tagen</l>
				<l n="18684" xml:id="chapter-30-l-18684">turnieren, pirsen unde jagen,</l>
				<l n="18685" xml:id="chapter-30-l-18685">swaz kurzewîle er wolte pflegen.</l>
				<l n="18686" xml:id="chapter-30-l-18686">Nu was ein herzentuom gelegen</l>
				<l n="18687" xml:id="chapter-30-l-18687">zwischen Britanje und Engelant,</l>
				<l n="18688" xml:id="chapter-30-l-18688">daz was Arundêl genant</l>
				<l n="18689" xml:id="chapter-30-l-18689">und stiez daz ûf daz mer alsô.</l>
				<l n="18690" xml:id="chapter-30-l-18690">dâ was ein herzoge dô</l>
				<l n="18691" xml:id="chapter-30-l-18691">vrech unde höfsch und wol getaget,</l>
				<l n="18692" xml:id="chapter-30-l-18692">dem haeten, als diu istôrje saget,</l>
				<l n="18693" xml:id="chapter-30-l-18693">sîne umbesaezen starke</l>
				<l n="18694" xml:id="chapter-30-l-18694">sîn gerihte und sîne marke</l>
				<l n="18695" xml:id="chapter-30-l-18695">verurliuget unde benomen.</l>
				<l n="18696" xml:id="chapter-30-l-18696">si haeten in gar überkomen</l>
				<l n="18697" xml:id="chapter-30-l-18697">beide ûf dem lande und ûf dem mer.</l>
				<l n="18698" xml:id="chapter-30-l-18698">vil gerne haete er sich ze wer</l>
				<l n="18699" xml:id="chapter-30-l-18699">gesetzet, nû enmohter.</l>
				<l n="18700" xml:id="chapter-30-l-18700">einen sun und eine tohter</l>
				<l n="18701" xml:id="chapter-30-l-18701">haete er von sînem wîbe.</l>
				<l n="18702" xml:id="chapter-30-l-18702">an tugenden unde an lîbe</l>
				<l n="18703" xml:id="chapter-30-l-18703">wâren si beidiu vollekomen.</l>
				<l n="18704" xml:id="chapter-30-l-18704">der sun der haete swert genomen</l>
				<l n="18705" xml:id="chapter-30-l-18705">und was dar an vervlizzen gâr.</l>
				<l n="18706" xml:id="chapter-30-l-18706">dâ mite haete er wol driu jâr</l>
				<l n="18707" xml:id="chapter-30-l-18707">vil lobes und êren bejaget.</l>
				<l n="18708" xml:id="chapter-30-l-18708">sîn swester was schoene unde maget</l>
				<l n="18709" xml:id="chapter-30-l-18709">und hiez Îsôt as blanschemains,</l>
				<l n="18710" xml:id="chapter-30-l-18710">ir bruoder Kâedîn li frains,</l>
				<l n="18711" xml:id="chapter-30-l-18711">ir vater der herzoge Jovelîn.</l>
				<l n="18712" xml:id="chapter-30-l-18712">ir muoter diu herzogîn</l>
				<l n="18713" xml:id="chapter-30-l-18713">diu was genant Karsîe.</l>
				<l n="18714" xml:id="chapter-30-l-18714">nu man ze Parmenîe</l>
				<l n="18715" xml:id="chapter-30-l-18715">gesagete Tristande,</l>
				<l n="18716" xml:id="chapter-30-l-18716">daz urliuge in dem lande</l>
				<l n="18717" xml:id="chapter-30-l-18717">ze Arundêle waere,</l>
				<l n="18718" xml:id="chapter-30-l-18718">er gedâhte sîner swaere</l>
				<l n="18719" xml:id="chapter-30-l-18719">aber ein teil vergezzen dâ.</l>
				<l n="18720" xml:id="chapter-30-l-18720">von Parmenîe vuor er sâ</l>
				<l n="18721" xml:id="chapter-30-l-18721">hin wider Arundêle</l>
				<l n="18722" xml:id="chapter-30-l-18722">gegen einem castêle,</l>
				<l n="18723" xml:id="chapter-30-l-18723">dâ er des landes hêrren vant.</l>
				<l n="18724" xml:id="chapter-30-l-18724">daz was Karke genant.</l>
				<l n="18725" xml:id="chapter-30-l-18725">dâ kêrte er z' allerêrste hin.</l>
				<l n="18726" xml:id="chapter-30-l-18726">hêrre unde gesinde enpfiengen in,</l>
				<l n="18727" xml:id="chapter-30-l-18727">als man ze nôt den biderben sol.</l>
				<l n="18728" xml:id="chapter-30-l-18728">si erkanden in von sage wol.</l>
				<l n="18729" xml:id="chapter-30-l-18729">Tristan, als uns diz maere seit,</l>
				<l n="18730" xml:id="chapter-30-l-18730">der was von sîner manheit</l>
				<l n="18731" xml:id="chapter-30-l-18731">in al den inselen erkant,</l>
				<l n="18732" xml:id="chapter-30-l-18732">die wider Occêne sint gewant.</l>
				<l n="18733" xml:id="chapter-30-l-18733">durch daz wâren sîn dise vrô.</l>
				<l n="18734" xml:id="chapter-30-l-18734">der herzoge ergap sich dô</l>
				<l n="18735" xml:id="chapter-30-l-18735">sînem râte und sîner lêre.</l>
				<l n="18736" xml:id="chapter-30-l-18736">sîn lant und sîn êre</l>
				<l n="18737" xml:id="chapter-30-l-18737">dâ bat er' n hêrre über sîn.</l>
				<l n="18738" xml:id="chapter-30-l-18738">sîn sun der höfsche Kâedîn</l>
				<l n="18739" xml:id="chapter-30-l-18739">was sêre an in vervlizzen.</l>
				<l n="18740" xml:id="chapter-30-l-18740">swar an er mohte wizzen</l>
				<l n="18741" xml:id="chapter-30-l-18741">sîne wirde und sîn êre,</l>
				<l n="18742" xml:id="chapter-30-l-18742">dar an vleiz er sich sêre,</l>
				<l n="18743" xml:id="chapter-30-l-18743">dâ stuont al sîn gedanc hin.</l>
				<l n="18744" xml:id="chapter-30-l-18744">si zwêne wâren under in</l>
				<l n="18745" xml:id="chapter-30-l-18745">alle stunde und alle zît</l>
				<l n="18746" xml:id="chapter-30-l-18746">inwette unde inwiderstrît</l>
				<l n="18747" xml:id="chapter-30-l-18747">wider ein ander dienesthaft.</l>
				<l n="18748" xml:id="chapter-30-l-18748">triuwe unde geselleschaft</l>
				<l n="18749" xml:id="chapter-30-l-18749">gelobeten sî zwêne under in zwein</l>
				<l n="18750" xml:id="chapter-30-l-18750">und behielten ouch die wol in ein</l>
				<l n="18751" xml:id="chapter-30-l-18751">unz an ir beider ende.</l>
				<l n="18752" xml:id="chapter-30-l-18752">Tristan der ellende</l>
				<l n="18753" xml:id="chapter-30-l-18753">Kâedînen er zuo sich nam,</l>
				<l n="18754" xml:id="chapter-30-l-18754">an den herzogen er kam,</l>
				<l n="18755" xml:id="chapter-30-l-18755">er vorschete unde bat im sagen,</l>
				<l n="18756" xml:id="chapter-30-l-18756">sîn criec wie sich der dar getragen</l>
				<l n="18757" xml:id="chapter-30-l-18757">von sînen vînden haete,</l>
				<l n="18758" xml:id="chapter-30-l-18758">von wannen man im taete</l>
				<l n="18759" xml:id="chapter-30-l-18759">den aller groezesten schaden,</l>
				<l n="18760" xml:id="chapter-30-l-18760">mit dem er waere überladen.</l>
				<l n="18761" xml:id="chapter-30-l-18761">nu ime daz allez wart benant,</l>
				<l n="18762" xml:id="chapter-30-l-18762">wie daz urliuge was gewant,</l>
				<l n="18763" xml:id="chapter-30-l-18763">und ime vil rehte wart geseit</l>
				<l n="18764" xml:id="chapter-30-l-18764">der vînde gelegenheit,</l>
				<l n="18765" xml:id="chapter-30-l-18765">wâ sî zuo riten mit ir gezoge,</l>
				<l n="18766" xml:id="chapter-30-l-18766">nu haete der herzoge</l>
				<l n="18767" xml:id="chapter-30-l-18767">ein guot castêl in sîner pflege,</l>
				<l n="18768" xml:id="chapter-30-l-18768">daz lac den vînden ûf ir wege.</l>
				<l n="18769" xml:id="chapter-30-l-18769">aldâ gezôch sich Tristan în</l>
				<l n="18770" xml:id="chapter-30-l-18770">und sîn geselle Kâedîn</l>
				<l n="18771" xml:id="chapter-30-l-18771">mit maezlîcher ritterschaft.</l>
				<l n="18772" xml:id="chapter-30-l-18772">sine wâren niht sô statehaft,</l>
				<l n="18773" xml:id="chapter-30-l-18773">daz sî dekeinen veltstrît</l>
				<l n="18774" xml:id="chapter-30-l-18774">mohten gehaben ze keiner zît</l>
				<l n="18775" xml:id="chapter-30-l-18775">wan sô vil, sô s' ie kunden</l>
				<l n="18776" xml:id="chapter-30-l-18776">ze eteslîchen stunden</l>
				<l n="18777" xml:id="chapter-30-l-18777">mit roube und mit brande</l>
				<l n="18778" xml:id="chapter-30-l-18778">geschaden der vînde lande</l>
				<l n="18779" xml:id="chapter-30-l-18779">geswâslîch und verstolne.</l>
				<l n="18780" xml:id="chapter-30-l-18780">Tristan sante verholne</l>
				<l n="18781" xml:id="chapter-30-l-18781">wider heim ze Parmenîe.</l>
				<l n="18782" xml:id="chapter-30-l-18782">sîner lieben massenie,</l>
				<l n="18783" xml:id="chapter-30-l-18783">Rûâles kinden er enbôt,</l>
				<l n="18784" xml:id="chapter-30-l-18784">im waere ritterschefte nôt</l>
				<l n="18785" xml:id="chapter-30-l-18785">dern bedörfte er nie sô sêre.</l>
				<l n="18786" xml:id="chapter-30-l-18786">daz s' ir tugent unde ir êre</l>
				<l n="18787" xml:id="chapter-30-l-18787">vil verre an ime bedaehten</l>
				<l n="18788" xml:id="chapter-30-l-18788">und ime ir helfe braehten.</l>
				<l n="18789" xml:id="chapter-30-l-18789">die brâhten ime an einer schar</l>
				<l n="18790" xml:id="chapter-30-l-18790">vünfhundert covertiure dar</l>
				<l n="18791" xml:id="chapter-30-l-18791">bereitet wol ze prîse,</l>
				<l n="18792" xml:id="chapter-30-l-18792">und grôozen rât von spîse.</l>
				<l n="18793" xml:id="chapter-30-l-18793">und alse Tristan vemam,</l>
				<l n="18794" xml:id="chapter-30-l-18794">daz ime von lande helfe kam,</l>
				<l n="18795" xml:id="chapter-30-l-18795">er vuor selbe gegen in</l>
				<l n="18796" xml:id="chapter-30-l-18796">und leite s' allez nahtes hin</l>
				<l n="18797" xml:id="chapter-30-l-18797">und vuorte s' alsô in daz lant,</l>
				<l n="18798" xml:id="chapter-30-l-18798">daz ez lützel ieman bevant</l>
				<l n="18799" xml:id="chapter-30-l-18799">wan die, die vriunde wâren</l>
				<l n="18800" xml:id="chapter-30-l-18800">und im helfe dar zuo bâren.</l>
				<l n="18801" xml:id="chapter-30-l-18801">die halben er ze Karke liez.</l>
				<l n="18802" xml:id="chapter-30-l-18802">aldâ gebôt er unde hiez,</l>
				<l n="18803" xml:id="chapter-30-l-18803">daz sî sich sêre în taeten</l>
				<l n="18804" xml:id="chapter-30-l-18804">und keine war des haeten,</l>
				<l n="18805" xml:id="chapter-30-l-18805">wer dar ze strîte kaeme,</l>
				<l n="18806" xml:id="chapter-30-l-18806">biz man vür wâr vernaeme,</l>
				<l n="18807" xml:id="chapter-30-l-18807">daz Kâedîn und er dâ striten,</l>
				<l n="18808" xml:id="chapter-30-l-18808">daz sî si danne vorne an riten</l>
				<l n="18809" xml:id="chapter-30-l-18809">und sô versuohten ir heil.</l>
				<l n="18810" xml:id="chapter-30-l-18810">hie mite nam er daz ander teil,</l>
				<l n="18811" xml:id="chapter-30-l-18811">dâ mite kêrte er ûf sîne vart.</l>
				<l n="18812" xml:id="chapter-30-l-18812">zer burc, diu ime bevolhen wart,</l>
				<l n="18813" xml:id="chapter-30-l-18813">dar în so brâhte er sî bî naht</l>
				<l n="18814" xml:id="chapter-30-l-18814">und hiez ouch die dar inne ir maht</l>
				<l n="18815" xml:id="chapter-30-l-18815">verhelen alsô starke</l>
				<l n="18816" xml:id="chapter-30-l-18816">als jene dâ ze Karke.</l>
				<l n="18817" xml:id="chapter-30-l-18817">Des morgens dô ez tagen began,</l>
				<l n="18818" xml:id="chapter-30-l-18818">nu haete aber Tristan</l>
				<l n="18819" xml:id="chapter-30-l-18819">ritter ûz gesundert</l>
				<l n="18820" xml:id="chapter-30-l-18820">niht minner danne hundert.</l>
				<l n="18821" xml:id="chapter-30-l-18821">die andern liez er in der stat.</l>
				<l n="18822" xml:id="chapter-30-l-18822">Kâedînen er bat,</l>
				<l n="18823" xml:id="chapter-30-l-18823">daz er den sînen sagete,</l>
				<l n="18824" xml:id="chapter-30-l-18824">ob man in dar gejagete,</l>
				<l n="18825" xml:id="chapter-30-l-18825">daz man sîn war naeme</l>
				<l n="18826" xml:id="chapter-30-l-18826">und ime ze helfe kaeme</l>
				<l n="18827" xml:id="chapter-30-l-18827">von dannen und von Karke.</l>
				<l n="18828" xml:id="chapter-30-l-18828">sus reit er ûf die marke.</l>
				<l n="18829" xml:id="chapter-30-l-18829">er roubete unde brande</l>
				<l n="18830" xml:id="chapter-30-l-18830">offenlîchen in dem lande,</l>
				<l n="18831" xml:id="chapter-30-l-18831">swâ er der vînde veste</l>
				<l n="18832" xml:id="chapter-30-l-18832">und ouch ir stete weste.</l>
				<l n="18833" xml:id="chapter-30-l-18833">dannoch vor naht dô wart der schal</l>
				<l n="18834" xml:id="chapter-30-l-18834">in dem lande vliegende über al,</l>
				<l n="18835" xml:id="chapter-30-l-18835">daz der stolze Kâedîn</l>
				<l n="18836" xml:id="chapter-30-l-18836">ûz geriten solte sîn</l>
				<l n="18837" xml:id="chapter-30-l-18837">mit offener reise.</l>
				<l n="18838" xml:id="chapter-30-l-18838">Rugier von Doleise</l>
				<l n="18839" xml:id="chapter-30-l-18839">und Nautems von Hante</l>
				<l n="18840" xml:id="chapter-30-l-18840">und Rigolîn von Nante,</l>
				<l n="18841" xml:id="chapter-30-l-18841">der vînde leitaere,</l>
				<l n="18842" xml:id="chapter-30-l-18842">den wart daz maere swaere.</l>
				<l n="18843" xml:id="chapter-30-l-18843">al die state und al die maht,</l>
				<l n="18844" xml:id="chapter-30-l-18844">die si mohten bî der naht</l>
				<l n="18845" xml:id="chapter-30-l-18845">besenden, diu wart gâr besant.</l>
				<l n="18846" xml:id="chapter-30-l-18846">des anderen tages zehant</l>
				<l n="18847" xml:id="chapter-30-l-18847">wol hin umbe den mitten tac,</l>
				<l n="18848" xml:id="chapter-30-l-18848">dô sich ir state in ein gewac,</l>
				<l n="18849" xml:id="chapter-30-l-18849">sie kêrten wider Karke hin.</l>
				<l n="18850" xml:id="chapter-30-l-18850">ritter haeten s' under in</l>
				<l n="18851" xml:id="chapter-30-l-18851">vierhundert oder mêre</l>
				<l n="18852" xml:id="chapter-30-l-18852">und versâhen sich des sêre,</l>
				<l n="18853" xml:id="chapter-30-l-18853">si solten sich dâ nider lân,</l>
				<l n="18854" xml:id="chapter-30-l-18854">als ouch dâ vor haeten getan</l>
				<l n="18855" xml:id="chapter-30-l-18855">vil ofte unde ze manegem tage.</l>
				<l n="18856" xml:id="chapter-30-l-18856">nu kêrte Tristan ûf ir slage</l>
				<l n="18857" xml:id="chapter-30-l-18857">und sîn geselle Kâedîn.</l>
				<l n="18858" xml:id="chapter-30-l-18858">dô jene vil sicher wânden sîn,</l>
				<l n="18859" xml:id="chapter-30-l-18859">daz ieman zuo den zîten</l>
				<l n="18860" xml:id="chapter-30-l-18860">mit in getörste strîten,</l>
				<l n="18861" xml:id="chapter-30-l-18861">dô vlugen dise allenthalben zuo.</l>
				<l n="18862" xml:id="chapter-30-l-18862">ir keiner wânde envollen vruo</l>
				<l n="18863" xml:id="chapter-30-l-18863">den vinden genâhen.</l>
				<l n="18864" xml:id="chapter-30-l-18864">Nu daz die vînde ersâhen,</l>
				<l n="18865" xml:id="chapter-30-l-18865">daz ez ze strîte was gewant,</l>
				<l n="18866" xml:id="chapter-30-l-18866">si kêrten an den strît zehant.</l>
				<l n="18867" xml:id="chapter-30-l-18867">si kâmen mit ein ander her.</l>
				<l n="18868" xml:id="chapter-30-l-18868">alhie vlouc sper unde sper,</l>
				<l n="18869" xml:id="chapter-30-l-18869">ros unde ros, man unde man</l>
				<l n="18870" xml:id="chapter-30-l-18870">sô vîntlîche ein ander an,</l>
				<l n="18871" xml:id="chapter-30-l-18871">daz dâ vil michel schade ergie.</l>
				<l n="18872" xml:id="chapter-30-l-18872">si tâten schaden dort unde hie.</l>
				<l n="18873" xml:id="chapter-30-l-18873">hie Tristan unde Kâedîn</l>
				<l n="18874" xml:id="chapter-30-l-18874">dort Rugier unde Rigolîn.</l>
				<l n="18875" xml:id="chapter-30-l-18875">swes ieman mit dem swerte</l>
				<l n="18876" xml:id="chapter-30-l-18876">oder mit der lanzen gerte,</l>
				<l n="18877" xml:id="chapter-30-l-18877">daz haete er dâ, daz vander.</l>
				<l n="18878" xml:id="chapter-30-l-18878">si riefen wider ein ander</l>
				<l n="18879" xml:id="chapter-30-l-18879">hie: 'schevalier Hante,</l>
				<l n="18880" xml:id="chapter-30-l-18880">Doleise unde Nante!'</l>
				<l n="18881" xml:id="chapter-30-l-18881">dort: 'Karke und Arundêle!'</l>
				<l n="18882" xml:id="chapter-30-l-18882">Dô jene in dem castêle</l>
				<l n="18883" xml:id="chapter-30-l-18883">den strît ze stete sâhen stân,</l>
				<l n="18884" xml:id="chapter-30-l-18884">si liezen ûz den porten gân</l>
				<l n="18885" xml:id="chapter-30-l-18885">und anderhalben in die schar.</l>
				<l n="18886" xml:id="chapter-30-l-18886">die tâten si her unde dar</l>
				<l n="18887" xml:id="chapter-30-l-18887">mit hezlîchem strîte.</l>
				<l n="18888" xml:id="chapter-30-l-18888">in harte unlangem zîte</l>
				<l n="18889" xml:id="chapter-30-l-18889">durchbrachen sî si her und hin.</l>
				<l n="18890" xml:id="chapter-30-l-18890">si riten houwende under in</l>
				<l n="18891" xml:id="chapter-30-l-18891">als eber under schâfen.</l>
				<l n="18892" xml:id="chapter-30-l-18892">baniere unde wâfen</l>
				<l n="18893" xml:id="chapter-30-l-18893">diu der houbetvinde wâren</l>
				<l n="18894" xml:id="chapter-30-l-18894">der begunde Tristan vâren</l>
				<l n="18895" xml:id="chapter-30-l-18895">und sîn geselle Kâedîn.</l>
				<l n="18896" xml:id="chapter-30-l-18896">dâ wart Rugier und Rigolîn</l>
				<l n="18897" xml:id="chapter-30-l-18897">und Nautenîs gevangen</l>
				<l n="18898" xml:id="chapter-30-l-18898">und michel schade begangen</l>
				<l n="18899" xml:id="chapter-30-l-18899">under ir massenîe.</l>
				<l n="18900" xml:id="chapter-30-l-18900">Tristan von Parmenîe</l>
				<l n="18901" xml:id="chapter-30-l-18901">und sîne lantgesellen</l>
				<l n="18902" xml:id="chapter-30-l-18902">die riten vînde vellen,</l>
				<l n="18903" xml:id="chapter-30-l-18903">slahen unde vâhen.</l>
				<l n="18904" xml:id="chapter-30-l-18904">nu daz die vînde ersâhen,</l>
				<l n="18905" xml:id="chapter-30-l-18905">daz in diu wer niht tohte,</l>
				<l n="18906" xml:id="chapter-30-l-18906">swie sich der man dâ mohte</l>
				<l n="18907" xml:id="chapter-30-l-18907">mit vlühte oder mit listen</l>
				<l n="18908" xml:id="chapter-30-l-18908">generen oder gevristen,</l>
				<l n="18909" xml:id="chapter-30-l-18909">des was ir iegelîchem nôt.</l>
				<l n="18910" xml:id="chapter-30-l-18910">vluht oder vlêhen oder der tôt</l>
				<l n="18911" xml:id="chapter-30-l-18911">diu schieden einsît den strît.</l>
				<l n="18912" xml:id="chapter-30-l-18912">Nu daz der strît in eine sît</l>
				<l n="18913" xml:id="chapter-30-l-18913">mitalle enschumpfieret wart</l>
				<l n="18914" xml:id="chapter-30-l-18914">und die gevangenen bewart</l>
				<l n="18915" xml:id="chapter-30-l-18915">und behalten, dâ si solten sîn,</l>
				<l n="18916" xml:id="chapter-30-l-18916">Tristan unde Kâedîn</l>
				<l n="18917" xml:id="chapter-30-l-18917">die nâmen alle ir ritterschaft,</l>
				<l n="18918" xml:id="chapter-30-l-18918">alle ir state und alle ir craft</l>
				<l n="18919" xml:id="chapter-30-l-18919">und riten dô êrste in daz lant.</l>
				<l n="18920" xml:id="chapter-30-l-18920">swâ man der vînde keinen vant</l>
				<l n="18921" xml:id="chapter-30-l-18921">oder iht ir dinges weste,</l>
				<l n="18922" xml:id="chapter-30-l-18922">sô habe, sô stete, sô veste,</l>
				<l n="18923" xml:id="chapter-30-l-18923">daz was verloren, alse ez lac.</l>
				<l n="18924" xml:id="chapter-30-l-18924">ir gewin und ir bejac</l>
				<l n="18925" xml:id="chapter-30-l-18925">den sanden sî ze Karke.</l>
				<l n="18926" xml:id="chapter-30-l-18926">nu sî der vînde marke</l>
				<l n="18927" xml:id="chapter-30-l-18927">gâr under sich gebrâchen</l>
				<l n="18928" xml:id="chapter-30-l-18928">und wol ir zorn gerâchen</l>
				<l n="18929" xml:id="chapter-30-l-18929">und haeten z' ir hant allez lant,</l>
				<l n="18930" xml:id="chapter-30-l-18930">Tristan der schicte al zehant</l>
				<l n="18931" xml:id="chapter-30-l-18931">sîne lantmassenîe</l>
				<l n="18932" xml:id="chapter-30-l-18932">wider heim ze Parmenîe</l>
				<l n="18933" xml:id="chapter-30-l-18933">und dankete in vil tiure</l>
				<l n="18934" xml:id="chapter-30-l-18934">daz er êre und âventiure</l>
				<l n="18935" xml:id="chapter-30-l-18935">von ir genâden haete.</l>
				<l n="18936" xml:id="chapter-30-l-18936">Tristan der nâchraete,</l>
				<l n="18937" xml:id="chapter-30-l-18937">dô sîn gesinde dan geschiet,</l>
				<l n="18938" xml:id="chapter-30-l-18938">umbe die gevangenen er riet,</l>
				<l n="18939" xml:id="chapter-30-l-18939">daz sî ze hulden kaemen</l>
				<l n="18940" xml:id="chapter-30-l-18940">und von ir hêrren naemen,</l>
				<l n="18941" xml:id="chapter-30-l-18941">swaz er' n ir guotes wider lêch</l>
				<l n="18942" xml:id="chapter-30-l-18942">den worten, daz er in verzêch.</l>
				<l n="18943" xml:id="chapter-30-l-18943">und versigelten ouch daz</l>
				<l n="18944" xml:id="chapter-30-l-18944">daz disiu schulde und dirre haz</l>
				<l n="18945" xml:id="chapter-30-l-18945">dem lande unschadebaere</l>
				<l n="18946" xml:id="chapter-30-l-18946">ir halben iemer waere;</l>
				<l n="18947" xml:id="chapter-30-l-18947">und kâmen allesamet dan,</l>
				<l n="18948" xml:id="chapter-30-l-18948">die houbethêrren unde ir man.</l>
				<l n="18949" xml:id="chapter-30-l-18949">Hie mite was aber Tristande</l>
				<l n="18950" xml:id="chapter-30-l-18950">da ze hove und dâ ze lande</l>
				<l n="18951" xml:id="chapter-30-l-18951">vil lobes und êren ûf geleit.</l>
				<l n="18952" xml:id="chapter-30-l-18952">sîne sinne und sîne manheit</l>
				<l n="18953" xml:id="chapter-30-l-18953">diu prîsete hof unde lant.</l>
				<l n="18954" xml:id="chapter-30-l-18954">diu beidiu wâren ouch gewant</l>
				<l n="18955" xml:id="chapter-30-l-18955">niht anders wan als er gebôt.</l>
				<l n="18956" xml:id="chapter-30-l-18956">Kâedînes swester Îsôt,</l>
				<l n="18957" xml:id="chapter-30-l-18957">diu mit den wîzen handen,</l>
				<l n="18958" xml:id="chapter-30-l-18958">diu bluome von den landen,</l>
				<l n="18959" xml:id="chapter-30-l-18959">diu was stolz unde wîse</l>
				<l n="18960" xml:id="chapter-30-l-18960">und haete sich mit prîse</l>
				<l n="18961" xml:id="chapter-30-l-18961">und mit lobe sô vür genomen,</l>
				<l n="18962" xml:id="chapter-30-l-18962">daz s' al daz lant haete überkomen,</l>
				<l n="18963" xml:id="chapter-30-l-18963">daz daz niht anders seite</l>
				<l n="18964" xml:id="chapter-30-l-18964">wan von ir saelekeite.</l>
				<l n="18965" xml:id="chapter-30-l-18965">dô die Tristan sô schoene sach,</l>
				<l n="18966" xml:id="chapter-30-l-18966">ez vrischet ime sîn ungemach.</l>
				<l n="18967" xml:id="chapter-30-l-18967">sîn altiu herzeriuwe</l>
				<l n="18968" xml:id="chapter-30-l-18968">diu wart aber dô niuwe.</l>
				<l n="18969" xml:id="chapter-30-l-18969">si mante in ie genôte</l>
				<l n="18970" xml:id="chapter-30-l-18970">der andern Îsôte,</l>
				<l n="18971" xml:id="chapter-30-l-18971">der lûtern von Îlant.</l>
				<l n="18972" xml:id="chapter-30-l-18972">und wan si Îsôt was genant,</l>
				<l n="18973" xml:id="chapter-30-l-18973">swenne er sîn ouge an sî verlie,</l>
				<l n="18974" xml:id="chapter-30-l-18974">sô wart er von dem namen ie</l>
				<l n="18975" xml:id="chapter-30-l-18975">sô riuwec und sô vröudelôs,</l>
				<l n="18976" xml:id="chapter-30-l-18976">daz man im under ougen kôs</l>
				<l n="18977" xml:id="chapter-30-l-18977">den smerzen sînes herzen.</l>
				<l n="18978" xml:id="chapter-30-l-18978">doch liebete er den smerzen</l>
				<l n="18979" xml:id="chapter-30-l-18979">und truog im inneclîchen muot.</l>
				<l n="18980" xml:id="chapter-30-l-18980">er dûhte in süeze unde guot.</l>
				<l n="18981" xml:id="chapter-30-l-18981">er minnete diz ungemach</l>
				<l n="18982" xml:id="chapter-30-l-18982">durch daz, wan er si gerne sach.</l>
				<l n="18983" xml:id="chapter-30-l-18983">so sach er sî gerne umbe daz:</l>
				<l n="18984" xml:id="chapter-30-l-18984">im tete diu triure verre baz,</l>
				<l n="18985" xml:id="chapter-30-l-18985">die er nâch der blunden haete,</l>
				<l n="18986" xml:id="chapter-30-l-18986">dan im ander vröude taete.</l>
				<l n="18987" xml:id="chapter-30-l-18987">Îsôt was sîn liep und sîn leit,</l>
				<l n="18988" xml:id="chapter-30-l-18988">jâ Îsôt, sîn beworrenheit,</l>
				<l n="18989" xml:id="chapter-30-l-18989">diu tete im wol, diu tete im wê.</l>
				<l n="18990" xml:id="chapter-30-l-18990">sô ime Îsôt sîn herze ie mê</l>
				<l n="18991" xml:id="chapter-30-l-18991">in dem namen Îsôte brach,</l>
				<l n="18992" xml:id="chapter-30-l-18992">sô er Îsôte ie gerner sach.</l>
				<l n="18993" xml:id="chapter-30-l-18993">Vil dicke sprach er wider sich:</l>
				<l n="18994" xml:id="chapter-30-l-18994">'â dê benîe, wie bin ich</l>
				<l n="18995" xml:id="chapter-30-l-18995">von disem namen verirret!</l>
				<l n="18996" xml:id="chapter-30-l-18996">er irret unde wirret</l>
				<l n="18997" xml:id="chapter-30-l-18997">die wârheit und daz lougen</l>
				<l n="18998" xml:id="chapter-30-l-18998">mîner sinne und mîner ougen.</l>
				<l n="18999" xml:id="chapter-30-l-18999">er birt mir wunderlîche nôt.</l>
				<l n="19000" xml:id="chapter-30-l-19000">mir lachet unde spilt Îsôt</l>
				<l n="19001" xml:id="chapter-30-l-19001">in mînen ôren alle vrist</l>
				<l n="19002" xml:id="chapter-30-l-19002">und enweiz iedoch,  wâ Îsôt ist.</l>
				<l n="19003" xml:id="chapter-30-l-19003">mîn ouge, daz Îsôte siht</l>
				<l n="19004" xml:id="chapter-30-l-19004">daz selbe ensiht Îsôte niht.</l>
				<l n="19005" xml:id="chapter-30-l-19005">mir ist Îsôt verre und ist mir bî.</l>
				<l n="19006" xml:id="chapter-30-l-19006">ich vürhte, ich aber gʽîsôtet sî</l>
				<l n="19007" xml:id="chapter-30-l-19007">zem anderen mâle.</l>
				<l n="19008" xml:id="chapter-30-l-19008">ich waene, ûz Curnewâle</l>
				<l n="19009" xml:id="chapter-30-l-19009">ist worden Arundêle,</l>
				<l n="19010" xml:id="chapter-30-l-19010">Karke ûz Tintajêle</l>
				<l n="19011" xml:id="chapter-30-l-19011">und Îsôt ûz Îsôte.</l>
				<l n="19012" xml:id="chapter-30-l-19012">mich dunket ie genôte,</l>
				<l n="19013" xml:id="chapter-30-l-19013">als ieman iht von dirre maget</l>
				<l n="19014" xml:id="chapter-30-l-19014">in Îsôte namen saget</l>
				<l n="19015" xml:id="chapter-30-l-19015">daz ich Îsôte vunden habe.</l>
				<l n="19016" xml:id="chapter-30-l-19016">hie bin ouch ich verirret abe.</l>
				<l n="19017" xml:id="chapter-30-l-19017">wie wunderlîche ist mir geschehen.</l>
				<l n="19018" xml:id="chapter-30-l-19018">daz ich Îsôte müeze sehen</l>
				<l n="19019" xml:id="chapter-30-l-19019">des gere ich nû vil lange vrist</l>
				<l n="19020" xml:id="chapter-30-l-19020">nu bin ich komen, dâ Îsôt ist,</l>
				<l n="19021" xml:id="chapter-30-l-19021">und enbin Îsôte niender bî,</l>
				<l n="19022" xml:id="chapter-30-l-19022">swie nâhen ich Îsôte sî.</l>
				<l n="19023" xml:id="chapter-30-l-19023">Îsôte sihe ich alle tage</l>
				<l n="19024" xml:id="chapter-30-l-19024">und sihe ir niht. daz ist mîn clage.</l>
				<l n="19025" xml:id="chapter-30-l-19025">ich hân Îsôte vunden</l>
				<l n="19026" xml:id="chapter-30-l-19026">und iedoch niht die blunden,</l>
				<l n="19027" xml:id="chapter-30-l-19027">diu mir sô sanfte unsanfte tuot.</l>
				<l n="19028" xml:id="chapter-30-l-19028">ez ist Îsôt, diu mir den muot</l>
				<l n="19029" xml:id="chapter-30-l-19029">in dise gedanke hât brâht,</l>
				<l n="19030" xml:id="chapter-30-l-19030">von der mîn herze als ist verdâht.</l>
				<l n="19031" xml:id="chapter-30-l-19031">ez ist diu von Arundêle</l>
				<l n="19032" xml:id="chapter-30-l-19032">und niht Îsôt la bele.</l>
				<l n="19033" xml:id="chapter-30-l-19033">der ensiht mîn ouge leider niht.</l>
				<l n="19034" xml:id="chapter-30-l-19034">swaz aber mîn ouge iemer gesiht,</l>
				<l n="19035" xml:id="chapter-30-l-19035">daz mit ir namen versigelt ist,</l>
				<l n="19036" xml:id="chapter-30-l-19036">dem allem sol ich alle vrist</l>
				<l n="19037" xml:id="chapter-30-l-19037">liebe unde holdez herze tragen,</l>
				<l n="19038" xml:id="chapter-30-l-19038">dem lieben namen genâde sagen,</l>
				<l n="19039" xml:id="chapter-30-l-19039">der mir sô dicke hât gegeben</l>
				<l n="19040" xml:id="chapter-30-l-19040">wunne unde wunneclîchez leben.'</l>
				<l n="19041" xml:id="chapter-30-l-19041">Alsolhiu maere treip Tristan</l>
				<l n="19042" xml:id="chapter-30-l-19042">vil ofte wider sich selben an,</l>
				<l n="19043" xml:id="chapter-30-l-19043">swenne er sîn senftez ungemach,</l>
				<l n="19044" xml:id="chapter-30-l-19044">Îsôte as blanschemains, gesach.</l>
				<l n="19045" xml:id="chapter-30-l-19045">diu viuwerniuwet ime den muot</l>
				<l n="19046" xml:id="chapter-30-l-19046">mit der glimmenden gluot,</l>
				<l n="19047" xml:id="chapter-30-l-19047">diu ime doch naht unde tac</l>
				<l n="19048" xml:id="chapter-30-l-19048">betrochen in dem herzen lac.</l>
				<l n="19049" xml:id="chapter-30-l-19049">ern was dô niht gedanchaft</l>
				<l n="19050" xml:id="chapter-30-l-19050">zʽerneste noch ze ritterschaft.</l>
				<l n="19051" xml:id="chapter-30-l-19051">sîn herze und sîne sinne</l>
				<l n="19052" xml:id="chapter-30-l-19052">diun wâren niwan an minne</l>
				<l n="19053" xml:id="chapter-30-l-19053">und an gemuotheit geleit.</l>
				<l n="19054" xml:id="chapter-30-l-19054">er suohte gemuotheit</l>
				<l n="19055" xml:id="chapter-30-l-19055">in wunderlîcher ahte.</l>
				<l n="19056" xml:id="chapter-30-l-19056">er besazte sîne trahte,</l>
				<l n="19057" xml:id="chapter-30-l-19057">er wolte liebe und lieben wân</l>
				<l n="19058" xml:id="chapter-30-l-19058">wider die maget Îsôte hân,</l>
				<l n="19059" xml:id="chapter-30-l-19059">sîn gemüete gerne twingen</l>
				<l n="19060" xml:id="chapter-30-l-19060">z' ir liebe uf den gedingen,</l>
				<l n="19061" xml:id="chapter-30-l-19061">ob ime sîn senebürde</l>
				<l n="19062" xml:id="chapter-30-l-19062">mit ir iht ringer würde.</l>
				<l n="19063" xml:id="chapter-30-l-19063">er üebete an ir dicke</l>
				<l n="19064" xml:id="chapter-30-l-19064">sîn inneclîche blicke</l>
				<l n="19065" xml:id="chapter-30-l-19065">und sante der sô manegen dar,</l>
				<l n="19066" xml:id="chapter-30-l-19066">daz sî binamen wol wart gewar,</l>
				<l n="19067" xml:id="chapter-30-l-19067">daz er ir holdez herze truoc.</l>
				<l n="19068" xml:id="chapter-30-l-19068">Ouch haete sî dâ vor genuoc</l>
				<l n="19069" xml:id="chapter-30-l-19069">durch in gedanke vür brâht.</l>
				<l n="19070" xml:id="chapter-30-l-19070">si haete vil durch in gedâht.</l>
				<l n="19071" xml:id="chapter-30-l-19071">sît sî gehôrte unde gesach,</l>
				<l n="19072" xml:id="chapter-30-l-19072">daz man im sô vil lobes sprach</l>
				<l n="19073" xml:id="chapter-30-l-19073">über hof und über lant,</l>
				<l n="19074" xml:id="chapter-30-l-19074">sît was ir herze an in gewant.</l>
				<l n="19075" xml:id="chapter-30-l-19075">und alse Tristan denne</l>
				<l n="19076" xml:id="chapter-30-l-19076">sîn ougen eteswenne</l>
				<l n="19077" xml:id="chapter-30-l-19077">durch âventiure an sî verlie,</l>
				<l n="19078" xml:id="chapter-30-l-19078">sô widerlie s' ir ougen ie</l>
				<l n="19079" xml:id="chapter-30-l-19079">als inneclîchen an den man,</l>
				<l n="19080" xml:id="chapter-30-l-19080">daz er gedenken began,</l>
				<l n="19081" xml:id="chapter-30-l-19081">mit swelher slahte dingen</l>
				<l n="19082" xml:id="chapter-30-l-19082">er' z möhte vollebringen,</l>
				<l n="19083" xml:id="chapter-30-l-19083">daz al sîn herzeswaere</l>
				<l n="19084" xml:id="chapter-30-l-19084">dermite erloschen waere,</l>
				<l n="19085" xml:id="chapter-30-l-19085">und was gedanchaft derzuo.</l>
				<l n="19086" xml:id="chapter-30-l-19086">er sach si spâte unde vruo,</l>
				<l n="19087" xml:id="chapter-30-l-19087">swenne ez mit ihte mohte sîn.</l>
				<l n="19088" xml:id="chapter-30-l-19088">Vil schiere wart, daz Kâedîn</l>
				<l n="19089" xml:id="chapter-30-l-19089">ir zweier blicke wart gewar,</l>
				<l n="19090" xml:id="chapter-30-l-19090">und vuorte in ouch dô dicker dar,</l>
				<l n="19091" xml:id="chapter-30-l-19091">dan er ê mâles taete,</l>
				<l n="19092" xml:id="chapter-30-l-19092">wan er gedingen haete,</l>
				<l n="19093" xml:id="chapter-30-l-19093">ob s' ime ze herzen beclibe,</l>
				<l n="19094" xml:id="chapter-30-l-19094">daz er si naeme und dâ belibe.</l>
				<l n="19095" xml:id="chapter-30-l-19095">sô haete ouch er mit ime verant</l>
				<l n="19096" xml:id="chapter-30-l-19096">sîn urliuge über al daz lant.</l>
				<l n="19097" xml:id="chapter-30-l-19097">sus bat er ie genôte</l>
				<l n="19098" xml:id="chapter-30-l-19098">sîne swester Îsôte,</l>
				<l n="19099" xml:id="chapter-30-l-19099">daz sî' z mit rede Tristande büte,</l>
				<l n="19100" xml:id="chapter-30-l-19100">reht alse er selbe vor gebüte,</l>
				<l n="19101" xml:id="chapter-30-l-19101">und niemer kaeme an keine tât</l>
				<l n="19102" xml:id="chapter-30-l-19102">âne in und âne ir vater rât.</l>
				<l n="19103" xml:id="chapter-30-l-19103">Îsôt diu leiste sîne bete,</l>
				<l n="19104" xml:id="chapter-30-l-19104">wan sî' z doch selbe gerne tete,</l>
				<l n="19105" xml:id="chapter-30-l-19105">und bôt ez Tristande aber do baz.</l>
				<l n="19106" xml:id="chapter-30-l-19106">rede unde gebaerde und allez daz,</l>
				<l n="19107" xml:id="chapter-30-l-19107">daz die gedanke stricket,</l>
				<l n="19108" xml:id="chapter-30-l-19108">minne in dem herzen quicket,</l>
				<l n="19109" xml:id="chapter-30-l-19109">daz begunde s' an in wenden</l>
				<l n="19110" xml:id="chapter-30-l-19110">alle wîs und allen enden,</l>
				<l n="19111" xml:id="chapter-30-l-19111">biz daz si' n ouch enzunde,</l>
				<l n="19112" xml:id="chapter-30-l-19112">daz ime der name begunde</l>
				<l n="19113" xml:id="chapter-30-l-19113">den ôren senften an der stete,</l>
				<l n="19114" xml:id="chapter-30-l-19114">der ime dâ vor unsanfte tete.</l>
				<l n="19115" xml:id="chapter-30-l-19115">er hôrte und sach Îsolde</l>
				<l n="19116" xml:id="chapter-30-l-19116">vil gerner danne er wolde.</l>
				<l n="19117" xml:id="chapter-30-l-19117">reht alse tete ouch in Îsolt.</l>
				<l n="19118" xml:id="chapter-30-l-19118">si sach in gerne und was im holt.</l>
				<l n="19119" xml:id="chapter-30-l-19119">er meinde sî, sî meinde in.</l>
				<l n="19120" xml:id="chapter-30-l-19120">hie mite gelobeten s' under in</l>
				<l n="19121" xml:id="chapter-30-l-19121">liebe unde geselleschaft</l>
				<l n="19122" xml:id="chapter-30-l-19122">und wâren ouch der vlîzhaft</l>
				<l n="19123" xml:id="chapter-30-l-19123">ze iegelîchen stunden,</l>
				<l n="19124" xml:id="chapter-30-l-19124">sô sî mit vuoge kunden.</l>
				<l n="19125" xml:id="chapter-30-l-19125">Eines tages dô gesaz Tristan</l>
				<l n="19126" xml:id="chapter-30-l-19126">und giengen in gedanke an</l>
				<l n="19127" xml:id="chapter-30-l-19127">von sînem erbesmerzen.</l>
				<l n="19128" xml:id="chapter-30-l-19128">er bedâhte in sînem herzen</l>
				<l n="19129" xml:id="chapter-30-l-19129">manege und maneger hande nôt,</l>
				<l n="19130" xml:id="chapter-30-l-19130">die sîn ander leben Îsôt,</l>
				<l n="19131" xml:id="chapter-30-l-19131">diu blunde küniginne,</l>
				<l n="19132" xml:id="chapter-30-l-19132">der slüzzel sîner minne</l>
				<l n="19133" xml:id="chapter-30-l-19133">durch in erliten haete</l>
				<l n="19134" xml:id="chapter-30-l-19134">und ouch dar an sô staete</l>
				<l n="19135" xml:id="chapter-30-l-19135">in allen noeten waere.</l>
				<l n="19136" xml:id="chapter-30-l-19136">er nam ez ime ze swaere</l>
				<l n="19137" xml:id="chapter-30-l-19137">und gieng im rehte an sînen lîp,</l>
				<l n="19138" xml:id="chapter-30-l-19138">daz er âne Îsolde ie kein wîp</l>
				<l n="19139" xml:id="chapter-30-l-19139">durch minne in sînen muot genam</l>
				<l n="19140" xml:id="chapter-30-l-19140">und ie an die gedanke kam.</l>
				<l n="19141" xml:id="chapter-30-l-19141">leitlîche sprach er wider sich:</l>
				<l n="19142" xml:id="chapter-30-l-19142">'sich ungetriuwer, waz tuon ich?</l>
				<l n="19143" xml:id="chapter-30-l-19143">ich weiz doch wârez alse den tôt:</l>
				<l n="19144" xml:id="chapter-30-l-19144">mîn herze und mîn leben Îsôt,</l>
				<l n="19145" xml:id="chapter-30-l-19145">an der ich hân g' unsinnet,</l>
				<l n="19146" xml:id="chapter-30-l-19146">diu enmeinet noch enminnet</l>
				<l n="19147" xml:id="chapter-30-l-19147">niht dinges ûf der erden</l>
				<l n="19148" xml:id="chapter-30-l-19148">noch enkan ir niht gewerden</l>
				<l n="19149" xml:id="chapter-30-l-19149">liep wan ich al eine</l>
				<l n="19150" xml:id="chapter-30-l-19150">und minne ich unde meine</l>
				<l n="19151" xml:id="chapter-30-l-19151">ein leben, des si niht bestât.</l>
				<l n="19152" xml:id="chapter-30-l-19152">ine weiz, waz mich verkêret hât.</l>
				<l n="19153" xml:id="chapter-30-l-19153">waz hân ich mich genomen an,</l>
				<l n="19154" xml:id="chapter-30-l-19154">ich triuwelôser Tristan!</l>
				<l n="19155" xml:id="chapter-30-l-19155">ich minne zwô Îsolde</l>
				<l n="19156" xml:id="chapter-30-l-19156">und hân die beide holde</l>
				<l n="19157" xml:id="chapter-30-l-19157">und ist min ander leben, Îsolt</l>
				<l n="19158" xml:id="chapter-30-l-19158">niwan einem Tristande holt.</l>
				<l n="19159" xml:id="chapter-30-l-19159">diu eine wil dekeinen</l>
				<l n="19160" xml:id="chapter-30-l-19160">Tristanden wan mich einen,</l>
				<l n="19161" xml:id="chapter-30-l-19161">und wirbe ich ie genôte</l>
				<l n="19162" xml:id="chapter-30-l-19162">nâch anderer Îsôte.</l>
				<l n="19163" xml:id="chapter-30-l-19163">wê dir, sinnelôser man,</l>
				<l n="19164" xml:id="chapter-30-l-19164">verirreter Tristan!</l>
				<l n="19165" xml:id="chapter-30-l-19165">lâ disen blinden unsin,</l>
				<l n="19166" xml:id="chapter-30-l-19166">tuo disen ungedanc hin!'</l>
				<l n="19167" xml:id="chapter-30-l-19167">Hie mite kam er des willen wider.</l>
				<l n="19168" xml:id="chapter-30-l-19168">minne unde muot leite er dernider,</l>
				<l n="19169" xml:id="chapter-30-l-19169">den er der megede Îsôte truoc.</l>
				<l n="19170" xml:id="chapter-30-l-19170">iedoch sô bôt er ir genuoc</l>
				<l n="19171" xml:id="chapter-30-l-19171">sô süezer gebaerde,</l>
				<l n="19172" xml:id="chapter-30-l-19172">daz s' alle die bewaerde</l>
				<l n="19173" xml:id="chapter-30-l-19173">sîner minne wânde hân.</l>
				<l n="19174" xml:id="chapter-30-l-19174">dô was ez anders getân.</l>
				<l n="19175" xml:id="chapter-30-l-19175">ez gieng, alse ez solde.</l>
				<l n="19176" xml:id="chapter-30-l-19176">Îsôt diu haete Îsolde</l>
				<l n="19177" xml:id="chapter-30-l-19177">Tristanden muoteshalp genomen.</l>
				<l n="19178" xml:id="chapter-30-l-19178">Tristan was aber mit muote komen</l>
				<l n="19179" xml:id="chapter-30-l-19179">wider an sîn erbeminne.</l>
				<l n="19180" xml:id="chapter-30-l-19180">sîn herze und sîne sinne</l>
				<l n="19181" xml:id="chapter-30-l-19181">diu triben dô niwan ir altez leit.</l>
				<l n="19182" xml:id="chapter-30-l-19182">doch begieng er sîne höfscheit.</l>
				<l n="19183" xml:id="chapter-30-l-19183">do' r an der megede gesach</l>
				<l n="19184" xml:id="chapter-30-l-19184">ir senelîchez ungemach,</l>
				<l n="19185" xml:id="chapter-30-l-19185">daz sich daz üeben began,</l>
				<l n="19186" xml:id="chapter-30-l-19186">dô leite er sînen vlîz dar an,</l>
				<l n="19187" xml:id="chapter-30-l-19187">daz er ir vröude baere.</l>
				<l n="19188" xml:id="chapter-30-l-19188">er seite ir schoeniu maere,</l>
				<l n="19189" xml:id="chapter-30-l-19189">er sang ir, er schreib unde er las.</l>
				<l n="19190" xml:id="chapter-30-l-19190">und swaz ir kurzewîle was,</l>
				<l n="19191" xml:id="chapter-30-l-19191">dâ zuo was er gedanchaft.</l>
				<l n="19192" xml:id="chapter-30-l-19192">er leiste ir geselleschaft,</l>
				<l n="19193" xml:id="chapter-30-l-19193">er kürzete ir die stunde</l>
				<l n="19194" xml:id="chapter-30-l-19194">etswenne mit dem munde</l>
				<l n="19195" xml:id="chapter-30-l-19195">und underwîlen mit der hant.</l>
				<l n="19196" xml:id="chapter-30-l-19196">Tristan er machete unde vant</l>
				<l n="19197" xml:id="chapter-30-l-19197">an iegellchem seitspil</l>
				<l n="19198" xml:id="chapter-30-l-19198">leiche unde guoter noten vil,</l>
				<l n="19199" xml:id="chapter-30-l-19199">die wol geminnet sint ie sît.</l>
				<l n="19200" xml:id="chapter-30-l-19200">er vant ouch zuo der selben zît</l>
				<l n="19201" xml:id="chapter-30-l-19201">den edelen leich Tristanden,</l>
				<l n="19202" xml:id="chapter-30-l-19202">den man in allen landen</l>
				<l n="19203" xml:id="chapter-30-l-19203">sô lieben und sô werden hât,</l>
				<l n="19204" xml:id="chapter-30-l-19204">die wîle und disiu werlt gestât.</l>
				<l n="19205" xml:id="chapter-30-l-19205">Oft unde dicke ergieng ouch daz:</l>
				<l n="19206" xml:id="chapter-30-l-19206">sô daz gesinde in ein gesaz,</l>
				<l n="19207" xml:id="chapter-30-l-19207">er unde Îsôt und Kâedîn,</l>
				<l n="19208" xml:id="chapter-30-l-19208">der herzog und diu herzogîn,</l>
				<l n="19209" xml:id="chapter-30-l-19209">vrouwen und barûne,</l>
				<l n="19210" xml:id="chapter-30-l-19210">sô tihtete er schanzûne,</l>
				<l n="19211" xml:id="chapter-30-l-19211">rundate und höfschiu liedelîn</l>
				<l n="19212" xml:id="chapter-30-l-19212">und sang ie diz refloit dar în:</l>
				<l n="19213" xml:id="chapter-30-l-19213">'Îsôt ma drue, Îsôt m' amie,</l>
				<l n="19214" xml:id="chapter-30-l-19214">en vûs ma mort, en vûs ma vie'!</l>
				<l n="19215" xml:id="chapter-30-l-19215">und wan er daz sô gerne sanc,</l>
				<l n="19216" xml:id="chapter-30-l-19216">sô was ir aller gedanc</l>
				<l n="19217" xml:id="chapter-30-l-19217">und wânden ie genôte,</l>
				<l n="19218" xml:id="chapter-30-l-19218">er meinde ir Îsôte,</l>
				<l n="19219" xml:id="chapter-30-l-19219">und vröuten sich es sêre</l>
				<l n="19220" xml:id="chapter-30-l-19220">und aber nieman mêre</l>
				<l n="19221" xml:id="chapter-30-l-19221">dan sîn geselle Kâedîn.</l>
				<l n="19222" xml:id="chapter-30-l-19222">der worte in ûz, der vuorte in în</l>
				<l n="19223" xml:id="chapter-30-l-19223">und sazte in z' allen zîten</l>
				<l n="19224" xml:id="chapter-30-l-19224">der swester an ir sîten.</l>
				<l n="19225" xml:id="chapter-30-l-19225">diu was sîn ouch von herzen vrô.</l>
				<l n="19226" xml:id="chapter-30-l-19226">diu nam in aber ze handen dô</l>
				<l n="19227" xml:id="chapter-30-l-19227">und wante danne ir vlîz an in.</l>
				<l n="19228" xml:id="chapter-30-l-19228">ir clâren ougen unde ir sin</l>
				<l n="19229" xml:id="chapter-30-l-19229">diu spilten ûf in denne.</l>
				<l n="19230" xml:id="chapter-30-l-19230">sô warf ouch eteswenne</l>
				<l n="19231" xml:id="chapter-30-l-19231">der cranke magetlîche name</l>
				<l n="19232" xml:id="chapter-30-l-19232">sîne kiusche und sîne schame</l>
				<l n="19233" xml:id="chapter-30-l-19233">zem nacken von den ougen.</l>
				<l n="19234" xml:id="chapter-30-l-19234">si leite im dicke untougen</l>
				<l n="19235" xml:id="chapter-30-l-19235">ir hende in die sîne,</l>
				<l n="19236" xml:id="chapter-30-l-19236">als ob ez Kâedîne</l>
				<l n="19237" xml:id="chapter-30-l-19237">ze liebe geschaehe.</l>
				<l n="19238" xml:id="chapter-30-l-19238">swes aber sich der versaehe</l>
				<l n="19239" xml:id="chapter-30-l-19239">ir selber vröude lac dar an.</l>
				<l n="19240" xml:id="chapter-30-l-19240">Diu maget diu wart sich wider den man</l>
				<l n="19241" xml:id="chapter-30-l-19241">sô rehte lieplîch machende</l>
				<l n="19242" xml:id="chapter-30-l-19242">smierende unde lachende</l>
				<l n="19243" xml:id="chapter-30-l-19243">kallende unde kôsende</l>
				<l n="19244" xml:id="chapter-30-l-19244">smeichende unde lôsende</l>
				<l n="19245" xml:id="chapter-30-l-19245">biz daz si' n aber enzunde</l>
				<l n="19246" xml:id="chapter-30-l-19246">daz er aber wider begunde</l>
				<l n="19247" xml:id="chapter-30-l-19247">mit muote und mit gedanken</l>
				<l n="19248" xml:id="chapter-30-l-19248">an sîner liebe wanken.</l>
				<l n="19249" xml:id="chapter-30-l-19249">er zwîvelte an Îsolde,</l>
				<l n="19250" xml:id="chapter-30-l-19250">ob er wolde oder enwolde.</l>
				<l n="19251" xml:id="chapter-30-l-19251">ouch tete ez ime entriuwen nôt,</l>
				<l n="19252" xml:id="chapter-30-l-19252">dô si' z im alsô suoze bôt.</l>
				<l n="19253" xml:id="chapter-30-l-19253">er dâhte dicke wider sich:</l>
				<l n="19254" xml:id="chapter-30-l-19254">'weder wil ich oder enwil ich?</l>
				<l n="19255" xml:id="chapter-30-l-19255">ich waene nein, ich waene jâ.'</l>
				<l n="19256" xml:id="chapter-30-l-19256">sô was aber diu staete dâ.</l>
				<l n="19257" xml:id="chapter-30-l-19257">'nein' sprach si 'hêrre Tristan,</l>
				<l n="19258" xml:id="chapter-30-l-19258">sich dîne triuwe an Îsôt an,</l>
				<l n="19259" xml:id="chapter-30-l-19259">gedenke genôte</l>
				<l n="19260" xml:id="chapter-30-l-19260">der getriuwen Îsôte,</l>
				<l n="19261" xml:id="chapter-30-l-19261">diu nie vuoz von dir getrat.'</l>
				<l n="19262" xml:id="chapter-30-l-19262">sus was er aber an der stat</l>
				<l n="19263" xml:id="chapter-30-l-19263">von den gedanken genomen</l>
				<l n="19264" xml:id="chapter-30-l-19264">und aber in solhen jâmer komen</l>
				<l n="19265" xml:id="chapter-30-l-19265">durch Îsôte minne,</l>
				<l n="19266" xml:id="chapter-30-l-19266">sînes herzen küniginne,</l>
				<l n="19267" xml:id="chapter-30-l-19267">daz er gebaerde unde site</l>
				<l n="19268" xml:id="chapter-30-l-19268">sô gar verwandelte dermite,</l>
				<l n="19269" xml:id="chapter-30-l-19269">daz er an iegelîcher stete</l>
				<l n="19270" xml:id="chapter-30-l-19270">niht anders niuwan trûren tete.</l>
				<l n="19271" xml:id="chapter-30-l-19271">und swenne er aber z' Îsôte kam,</l>
				<l n="19272" xml:id="chapter-30-l-19272">sîne rede mit ir ze handen nam,</l>
				<l n="19273" xml:id="chapter-30-l-19273">daz er sîn selbes gar vergaz</l>
				<l n="19274" xml:id="chapter-30-l-19274">und siuftende allez bî ir saz.</l>
				<l n="19275" xml:id="chapter-30-l-19275">sîn tougenlîchiu swaere</l>
				<l n="19276" xml:id="chapter-30-l-19276">diu wart als offenbaere,</l>
				<l n="19277" xml:id="chapter-30-l-19277">daz al daz ingesinde jach,</l>
				<l n="19278" xml:id="chapter-30-l-19278">sîn triure und sîn ungemach</l>
				<l n="19279" xml:id="chapter-30-l-19279">daz waere durch Îsôte gâr.</l>
				<l n="19280" xml:id="chapter-30-l-19280">si haeten ouch entriuwen wâr.</l>
				<l n="19281" xml:id="chapter-30-l-19281">Tristandes triure und sîn nôt</l>
				<l n="19282" xml:id="chapter-30-l-19282">daz enwas niht anders wan Îsôt.</l>
				<l n="19283" xml:id="chapter-30-l-19283">Îsôt diu was sîn ungeschiht.</l>
				<l n="19284" xml:id="chapter-30-l-19284">und aber diu mitalle niht,</l>
				<l n="19285" xml:id="chapter-30-l-19285">dâ sî' z dâ vür erkanden,</l>
				<l n="19286" xml:id="chapter-30-l-19286">diu mit den blanken handen.</l>
				<l n="19287" xml:id="chapter-30-l-19287">ez was Îsôt la bêle,</l>
				<l n="19288" xml:id="chapter-30-l-19288">niht diu von Arundêle.</l>
				<l n="19289" xml:id="chapter-30-l-19289">Si wânden' s aber alle dô.</l>
				<l n="19290" xml:id="chapter-30-l-19290">so wânde ouch Îsôt selbe alsô</l>
				<l n="19291" xml:id="chapter-30-l-19291">und wart verirret gâr dervan.</l>
				<l n="19292" xml:id="chapter-30-l-19292">wan sich ensenete Tristan</l>
				<l n="19293" xml:id="chapter-30-l-19293">dekeine zît sô genôte</l>
				<l n="19294" xml:id="chapter-30-l-19294">durch keine sîne Îsôte,</l>
				<l n="19295" xml:id="chapter-30-l-19295">si ensenete sich noch mê durch in.</l>
				<l n="19296" xml:id="chapter-30-l-19296">sus triben si zwei die stunde hin</l>
				<l n="19297" xml:id="chapter-30-l-19297">mit ungemeinem leide.</l>
				<l n="19298" xml:id="chapter-30-l-19298">si seneten sich beide</l>
				<l n="19299" xml:id="chapter-30-l-19299">und haeten jâmer under in zwein</l>
				<l n="19300" xml:id="chapter-30-l-19300">und gie der ungeliche in ein.</l>
				<l n="19301" xml:id="chapter-30-l-19301">ir minne unde ir meine</l>
				<l n="19302" xml:id="chapter-30-l-19302">die wâren ungemeine.</l>
				<l n="19303" xml:id="chapter-30-l-19303">si engiengen dô niht in dem trite</l>
				<l n="19304" xml:id="chapter-30-l-19304">gemeiner liebe em ander mite</l>
				<l n="19305" xml:id="chapter-30-l-19305">weder Tristan noch diu maget Îsôt.</l>
				<l n="19306" xml:id="chapter-30-l-19306">Tristan der wolte z' einer nôt</l>
				<l n="19307" xml:id="chapter-30-l-19307">ein ander Îsolde</l>
				<l n="19308" xml:id="chapter-30-l-19308">und Îsolt diu enwolde</l>
				<l n="19309" xml:id="chapter-30-l-19309">keinen andern Tristanden.</l>
				<l n="19310" xml:id="chapter-30-l-19310">diu mit den wîzen handen</l>
				<l n="19311" xml:id="chapter-30-l-19311">sil minnete unde meeinde in.</l>
				<l n="19312" xml:id="chapter-30-l-19312">an ime lac ir herze unde ir sin,</l>
				<l n="19313" xml:id="chapter-30-l-19313">sîn trure was ir ungemach.</l>
				<l n="19314" xml:id="chapter-30-l-19314">und sô si' n eteswenne sach</l>
				<l n="19315" xml:id="chapter-30-l-19315">under ougen alsô blîchen</l>
				<l n="19316" xml:id="chapter-30-l-19316">und danne als inneclîchen</l>
				<l n="19317" xml:id="chapter-30-l-19317">dar under siuften began,</l>
				<l n="19318" xml:id="chapter-30-l-19318">so sach si' n inneclîchen an</l>
				<l n="19319" xml:id="chapter-30-l-19319">und ersûfte sî danne mite.</l>
				<l n="19320" xml:id="chapter-30-l-19320">nâch vil geselleclîchem site</l>
				<l n="19321" xml:id="chapter-30-l-19321">truoc sî daz truren mit im ie,</l>
				<l n="19322" xml:id="chapter-30-l-19322">des sî doch lützel ane gie.</l>
				<l n="19323" xml:id="chapter-30-l-19323">si twanc sîn leit sô sere,</l>
				<l n="19324" xml:id="chapter-30-l-19324">daz ez in an ir mêre</l>
				<l n="19325" xml:id="chapter-30-l-19325">dan an im selben müete.</l>
				<l n="19326" xml:id="chapter-30-l-19326">die liebe und die güete,</l>
				<l n="19327" xml:id="chapter-30-l-19327">die s' ime sô staeteclîche truoc,</l>
				<l n="19328" xml:id="chapter-30-l-19328">die betrûrete er genuoc.</l>
				<l n="19329" xml:id="chapter-30-l-19329">in erbarmete, daz s' ir sinne</l>
				<l n="19330" xml:id="chapter-30-l-19330">sô verre an sîne minne</l>
				<l n="19331" xml:id="chapter-30-l-19331">umbe niht haete verlân</l>
				<l n="19332" xml:id="chapter-30-l-19332">und ûf alsô verlornen wân</l>
				<l n="19333" xml:id="chapter-30-l-19333">ir herze haete an in geleit.</l>
				<l n="19334" xml:id="chapter-30-l-19334">doch begieng er sîne höfscheit</l>
				<l n="19335" xml:id="chapter-30-l-19335">und vleiz sich alle stunde,</l>
				<l n="19336" xml:id="chapter-30-l-19336">sô' r suozeste kunde</l>
				<l n="19337" xml:id="chapter-30-l-19337">mit gebaerden und mit maeren,</l>
				<l n="19338" xml:id="chapter-30-l-19338">daz er s' ûz disen swaeren</l>
				<l n="19339" xml:id="chapter-30-l-19339">vil gerne haete genomen.</l>
				<l n="19340" xml:id="chapter-30-l-19340">nu was s' aber in die swaere komen</l>
				<l n="19341" xml:id="chapter-30-l-19341">ze verre und alze sêre.</l>
				<l n="19342" xml:id="chapter-30-l-19342">und sô er sich' s ie mêre</l>
				<l n="19343" xml:id="chapter-30-l-19343">pînete unde nôte</l>
				<l n="19344" xml:id="chapter-30-l-19344">sô er die maget Îsôte</l>
				<l n="19345" xml:id="chapter-30-l-19345">von stunde ze stunde</l>
				<l n="19346" xml:id="chapter-30-l-19346">ie mêre und mêre enzunde,</l>
				<l n="19347" xml:id="chapter-30-l-19347">biz sî ze jungest dar an kam,</l>
				<l n="19348" xml:id="chapter-30-l-19348">daz minne an ir den sige genam,</l>
				<l n="19349" xml:id="chapter-30-l-19349">sô daz si' m alse dicke</l>
				<l n="19350" xml:id="chapter-30-l-19350">ir gebaerde, ir rede, ir blicke</l>
				<l n="19351" xml:id="chapter-30-l-19351">als inneclîche suoze erbôt,</l>
				<l n="19352" xml:id="chapter-30-l-19352">daz er aber in sîne zwîvelnôt</l>
				<l n="19353" xml:id="chapter-30-l-19353">zem dritten mâle geviel</l>
				<l n="19354" xml:id="chapter-30-l-19354">und aber sînes herzen kiel</l>
				<l n="19355" xml:id="chapter-30-l-19355">begunde in ungedanken</l>
				<l n="19356" xml:id="chapter-30-l-19356">vlüeten unde wanken.</l>
				<l n="19357" xml:id="chapter-30-l-19357">und was da cleine wunder an.</l>
				<l n="19358" xml:id="chapter-30-l-19358">wan weizgot diu lust, diu den man</l>
				<l n="19359" xml:id="chapter-30-l-19359">alle stunde und alle zît</l>
				<l n="19360" xml:id="chapter-30-l-19360">lachende under ougen lît,</l>
				<l n="19361" xml:id="chapter-30-l-19361">diu blendet ougen unde sin,</l>
				<l n="19362" xml:id="chapter-30-l-19362">diu ziuhet ie daz herze hin.</l>
				<l n="19363" xml:id="chapter-30-l-19363">Hie mugen die minnaere</l>
				<l n="19364" xml:id="chapter-30-l-19364">kiesen an dem maere</l>
				<l n="19365" xml:id="chapter-30-l-19365">daz man vil michel baz vertreit</l>
				<l n="19366" xml:id="chapter-30-l-19366">durch verre minne ein verre leit,</l>
				<l n="19367" xml:id="chapter-30-l-19367">dan daz man minne nâhe bî</l>
				<l n="19368" xml:id="chapter-30-l-19368">und nâher minne âne sî.</l>
				<l n="19369" xml:id="chapter-30-l-19369">jâ zwâre als ich' z erkennen kan</l>
				<l n="19370" xml:id="chapter-30-l-19370">vil lieber minne mag ein man</l>
				<l n="19371" xml:id="chapter-30-l-19371">baz verre enbern und verre gern</l>
				<l n="19372" xml:id="chapter-30-l-19372">dan nâhe gern und nâhe enbern</l>
				<l n="19373" xml:id="chapter-30-l-19373">und kumet der verren lîhter abe,</l>
				<l n="19374" xml:id="chapter-30-l-19374">dan er der nâhen sich enthabe.</l>
				<l n="19375" xml:id="chapter-30-l-19375">hie verwar sich Tristan inne.</l>
				<l n="19376" xml:id="chapter-30-l-19376">er gerte verrer minne</l>
				<l n="19377" xml:id="chapter-30-l-19377">und leit durch die grôz ungemach,</l>
				<l n="19378" xml:id="chapter-30-l-19378">die er weder enhôrte noch ensach,</l>
				<l n="19379" xml:id="chapter-30-l-19379">und enthabete sich der nâhen,</l>
				<l n="19380" xml:id="chapter-30-l-19380">die sîn ougen dicke sâhen.</l>
				<l n="19381" xml:id="chapter-30-l-19381">er gerte z' allen stunden</l>
				<l n="19382" xml:id="chapter-30-l-19382">der liehten, der blunden</l>
				<l n="19383" xml:id="chapter-30-l-19383">Îsôte von Îlanden</l>
				<l n="19384" xml:id="chapter-30-l-19384">und vlôch die wîzgehanden,</l>
				<l n="19385" xml:id="chapter-30-l-19385">die stolzen maget von Karke.</l>
				<l n="19386" xml:id="chapter-30-l-19386">er qual nâch jener starke</l>
				<l n="19387" xml:id="chapter-30-l-19387">und zôch sich hie von dirre.</l>
				<l n="19388" xml:id="chapter-30-l-19388">sus was er beider irre.</l>
				<l n="19389" xml:id="chapter-30-l-19389">er wolde unde enwolde</l>
				<l n="19390" xml:id="chapter-30-l-19390">Îsolde unde Îsolde.</l>
				<l n="19391" xml:id="chapter-30-l-19391">er vlôch dise und suohte jene.</l>
				<l n="19392" xml:id="chapter-30-l-19392">diu maget Îsôt diu haete ir sene,</l>
				<l n="19393" xml:id="chapter-30-l-19393">ir triuwe und ir durnehtekeit</l>
				<l n="19394" xml:id="chapter-30-l-19394">einvalteclîchen an geleit.</l>
				<l n="19395" xml:id="chapter-30-l-19395">si gerte des, der von ir zôch,</l>
				<l n="19396" xml:id="chapter-30-l-19396">und was den jagende, der si vlôch.</l>
				<l n="19397" xml:id="chapter-30-l-19397">daz was des schult: si was betrogen.</l>
				<l n="19398" xml:id="chapter-30-l-19398">Tristan haete ir sô vil gelogen</l>
				<l n="19399" xml:id="chapter-30-l-19399">mit disen zwein handelungen</l>
				<l n="19400" xml:id="chapter-30-l-19400">der ougen unde der zungen,</l>
				<l n="19401" xml:id="chapter-30-l-19401">daz si sînes herzen unde sîn</l>
				<l n="19402" xml:id="chapter-30-l-19402">gewis und sicher wânde sîn.</l>
				<l n="19403" xml:id="chapter-30-l-19403">und al der trügeheite,</l>
				<l n="19404" xml:id="chapter-30-l-19404">die Tristan an si leite,</l>
				<l n="19405" xml:id="chapter-30-l-19405">sô was ie daz diu volleist,</l>
				<l n="19406" xml:id="chapter-30-l-19406">diu ir herze allermeist</l>
				<l n="19407" xml:id="chapter-30-l-19407">an Tristandes liebe twanc,</l>
				<l n="19408" xml:id="chapter-30-l-19408">daz er daz alsô gerne sanc:</l>
				<l n="19409" xml:id="chapter-30-l-19409">'Îsôt ma drûe, Îsôt m' amie,</l>
				<l n="19410" xml:id="chapter-30-l-19410">en vûs ma mort, en vûs ma vie!'</l>
				<l n="19411" xml:id="chapter-30-l-19411">daz lockete ir herze allez dar.</l>
				<l n="19412" xml:id="chapter-30-l-19412">daz was, daz ir die liebe bar.</l>
				<l n="19413" xml:id="chapter-30-l-19413">Die rede nam sî sich allez an</l>
				<l n="19414" xml:id="chapter-30-l-19414">und gie dem vliehenden man</l>
				<l n="19415" xml:id="chapter-30-l-19415">als inneclîche suoze mite,</l>
				<l n="19416" xml:id="chapter-30-l-19416">biz daz si' n an dem vierden trite</l>
				<l n="19417" xml:id="chapter-30-l-19417">der minne erzôch, dâ er si vlôch,</l>
				<l n="19418" xml:id="chapter-30-l-19418">und in zuo ir her wider zôch,</l>
				<l n="19419" xml:id="chapter-30-l-19419">daz er sich aber dar bewac</l>
				<l n="19420" xml:id="chapter-30-l-19420">und aber dô was naht unde tac</l>
				<l n="19421" xml:id="chapter-30-l-19421">gedenkende unde trahtende</l>
				<l n="19422" xml:id="chapter-30-l-19422">und angestlîchen ahtende</l>
				<l n="19423" xml:id="chapter-30-l-19423">umbe sîn leben und umbe sich.</l>
				<l n="19424" xml:id="chapter-30-l-19424">sei' dahte er 'hêrre, wie bin ich</l>
				<l n="19425" xml:id="chapter-30-l-19425">mit liebe alsus verirret!</l>
				<l n="19426" xml:id="chapter-30-l-19426">diz liep, daz mir sus wirret,</l>
				<l n="19427" xml:id="chapter-30-l-19427">daz mir benimet lîp unde sin,</l>
				<l n="19428" xml:id="chapter-30-l-19428">dâ von ich sus beswaeret bin,</l>
				<l n="19429" xml:id="chapter-30-l-19429">sol mir daz ûf der erden</l>
				<l n="19430" xml:id="chapter-30-l-19430">iemer gesenftet werden,</l>
				<l n="19431" xml:id="chapter-30-l-19431">daz muoz mit vremedem liebe wesen.</l>
				<l n="19432" xml:id="chapter-30-l-19432">ich hân doch dicke daz gelesen</l>
				<l n="19433" xml:id="chapter-30-l-19433">und weiz wol, daz ein trûtschaft</l>
				<l n="19434" xml:id="chapter-30-l-19434">benimet der andern ir craft.</l>
				<l n="19435" xml:id="chapter-30-l-19435">des Rînes vlieze und sîn vlôz</l>
				<l n="19436" xml:id="chapter-30-l-19436">der enist an keiner stat sô grôz,</l>
				<l n="19437" xml:id="chapter-30-l-19437">man enmüge dervon gegiezen</l>
				<l n="19438" xml:id="chapter-30-l-19438">mit einzelingen vliezen</l>
				<l n="19439" xml:id="chapter-30-l-19439">sô vil, daz er sich gâr zerlât</l>
				<l n="19440" xml:id="chapter-30-l-19440">und maezlîche craft hât.</l>
				<l n="19441" xml:id="chapter-30-l-19441">sus wirt der michele Rîn</l>
				<l n="19442" xml:id="chapter-30-l-19442">vil kûme ein cleinez rinnelîn.</l>
				<l n="19443" xml:id="chapter-30-l-19443">kein viur hât ouch sô grôze craft,</l>
				<l n="19444" xml:id="chapter-30-l-19444">ist man dar zuo gedanchaft,</l>
				<l n="19445" xml:id="chapter-30-l-19445">man enmüge es sô vil zesenden</l>
				<l n="19446" xml:id="chapter-30-l-19446">mit einzelen brenden,</l>
				<l n="19447" xml:id="chapter-30-l-19447">biz daz ez swache brinnet.</l>
				<l n="19448" xml:id="chapter-30-l-19448">als ist dem, der dâ minnet.</l>
				<l n="19449" xml:id="chapter-30-l-19449">der hât dem ein gelîchez spil.</l>
				<l n="19450" xml:id="chapter-30-l-19450">er mag als ofte und alse vil</l>
				<l n="19451" xml:id="chapter-30-l-19451">sîn gemüete zegiezen</l>
				<l n="19452" xml:id="chapter-30-l-19452">mit einzelen vliezen,</l>
				<l n="19453" xml:id="chapter-30-l-19453">sînen muot sô manegen enden</l>
				<l n="19454" xml:id="chapter-30-l-19454">zeteilen und zesenden,</l>
				<l n="19455" xml:id="chapter-30-l-19455">biz daz sîn dâ sô lützel wirt,</l>
				<l n="19456" xml:id="chapter-30-l-19456">daz er maezllchen schaden birt.</l>
				<l n="19457" xml:id="chapter-30-l-19457">als mag ez ouch mir wol ergân,</l>
				<l n="19458" xml:id="chapter-30-l-19458">wil ich zeteilen und zelân</l>
				<l n="19459" xml:id="chapter-30-l-19459">mîne minne und mîne meine</l>
				<l n="19460" xml:id="chapter-30-l-19460">an maneger danne an eine.</l>
				<l n="19461" xml:id="chapter-30-l-19461">gewende ich mîne sinne</l>
				<l n="19462" xml:id="chapter-30-l-19462">mê danne an eine minne</l>
				<l n="19463" xml:id="chapter-30-l-19463">ich wirde lîhte dervan</l>
				<l n="19464" xml:id="chapter-30-l-19464">ein triurelôser Tristan.</l>
				<l n="19465" xml:id="chapter-30-l-19465">Nu sol ich ez versuochen.</l>
				<l n="19466" xml:id="chapter-30-l-19466">wil mîn gelücke ruochen,</l>
				<l n="19467" xml:id="chapter-30-l-19467">so ist zît, daz ich' s beginne.</l>
				<l n="19468" xml:id="chapter-30-l-19468">wan diu triuwe und diu minne,</l>
				<l n="19469" xml:id="chapter-30-l-19469">die ich ze mîner vrouwen hân,</l>
				<l n="19470" xml:id="chapter-30-l-19470">diu enmag mir niht ze staten gestân.</l>
				<l n="19471" xml:id="chapter-30-l-19471">ich swende an ir lîp unde leben</l>
				<l n="19472" xml:id="chapter-30-l-19472">und enmac mir keinen trôst geben</l>
				<l n="19473" xml:id="chapter-30-l-19473">ze lîbe noch ze lebene.</l>
				<l n="19474" xml:id="chapter-30-l-19474">ich lîde alze vergebene</l>
				<l n="19475" xml:id="chapter-30-l-19475">disen kumber unde dise nôt.</l>
				<l n="19476" xml:id="chapter-30-l-19476">â süeze amîe, liebe Îsôt,</l>
				<l n="19477" xml:id="chapter-30-l-19477">diz leben ist under uns beiden</l>
				<l n="19478" xml:id="chapter-30-l-19478">alze sêre gescheiden.</l>
				<l n="19479" xml:id="chapter-30-l-19479">ez enstât nu niht als wîlent ê,</l>
				<l n="19480" xml:id="chapter-30-l-19480">dô wir ein wol, dô wir ein wê,</l>
				<l n="19481" xml:id="chapter-30-l-19481">eine liebe und eine leide</l>
				<l n="19482" xml:id="chapter-30-l-19482">gemeine truogen beide.</l>
				<l n="19483" xml:id="chapter-30-l-19483">nu stât ez leider niht alsô.</l>
				<l n="19484" xml:id="chapter-30-l-19484">nu bin ich trûric, ir sit vrô</l>
				<l n="19485" xml:id="chapter-30-l-19485">sich senent mîne sinne</l>
				<l n="19486" xml:id="chapter-30-l-19486">nâch iuwerre minne</l>
				<l n="19487" xml:id="chapter-30-l-19487">und iuwer sinne senent sich,</l>
				<l n="19488" xml:id="chapter-30-l-19488">ich waene, maezlîch umbe mich.</l>
				<l n="19489" xml:id="chapter-30-l-19489">die vröude, die ich durch iuch verbir,</l>
				<l n="19490" xml:id="chapter-30-l-19490">owî owî, die trîbet ir</l>
				<l n="19491" xml:id="chapter-30-l-19491">als ofte als iu gevellet.</l>
				<l n="19492" xml:id="chapter-30-l-19492">ir sît dar zuo gesellet.</l>
				<l n="19493" xml:id="chapter-30-l-19493">Marke iuwer hêrre und ir, ir sît</l>
				<l n="19494" xml:id="chapter-30-l-19494">heime unde gesellen alle zît.</l>
				<l n="19495" xml:id="chapter-30-l-19495">so bin ich vremede und eine.</l>
				<l n="19496" xml:id="chapter-30-l-19496">ich waene, ich wirde cleine</l>
				<l n="19497" xml:id="chapter-30-l-19497">von iu getroestet iemer</l>
				<l n="19498" xml:id="chapter-30-l-19498">und ich enkan doch niemer</l>
				<l n="19499" xml:id="chapter-30-l-19499">mit mînem herzen von iu komen.</l>
				<l n="19500" xml:id="chapter-30-l-19500">durch waz habt ir mich mir benomen,</l>
				<l n="19501" xml:id="chapter-30-l-19501">sît ir mîn alsô cleine gert</l>
				<l n="19502" xml:id="chapter-30-l-19502">und mîn ouch iemer wol enbert?</l>
				<l n="19503" xml:id="chapter-30-l-19503">â süeziu küniginne Îsôt,</l>
				<l n="19504" xml:id="chapter-30-l-19504">mit wie vil maneger herzenôt</l>
				<l n="19505" xml:id="chapter-30-l-19505">gât mir mîn leben mit iu hin</l>
				<l n="19506" xml:id="chapter-30-l-19506">und ich iu niht sô maere bin</l>
				<l n="19507" xml:id="chapter-30-l-19507">daz ir mich sit haetet besant</l>
				<l n="19508" xml:id="chapter-30-l-19508">und eteswaz umbe mîn leben erkant.</l>
				<l n="19509" xml:id="chapter-30-l-19509">si mich besande? â waz red ich?</l>
				<l n="19510" xml:id="chapter-30-l-19510">nu wâ besande si mich</l>
				<l n="19511" xml:id="chapter-30-l-19511">und wie bevünde sî mîn leben?</l>
				<l n="19512" xml:id="chapter-30-l-19512">ich bin doch nû vil lange ergeben</l>
				<l n="19513" xml:id="chapter-30-l-19513">als ungewissen winden</l>
				<l n="19514" xml:id="chapter-30-l-19514">wie kunde man mich vinden?</l>
				<l n="19515" xml:id="chapter-30-l-19515">ine kan es niht erdenken wie.</l>
				<l n="19516" xml:id="chapter-30-l-19516">man suoche dâ, sô bin ich hie.</l>
				<l n="19517" xml:id="chapter-30-l-19517">man suoche hie, sô bin ich dâ.</l>
				<l n="19518" xml:id="chapter-30-l-19518">wie vindet man mich oder wâ?</l>
				<l n="19519" xml:id="chapter-30-l-19519">wâ man mich vinde? dâ ich bin.</l>
				<l n="19520" xml:id="chapter-30-l-19520">diu lant enloufent niender hin.</l>
				<l n="19521" xml:id="chapter-30-l-19521">sô bin ich in den landen.</l>
				<l n="19522" xml:id="chapter-30-l-19522">dâ vinde man Tristanden.</l>
				<l n="19523" xml:id="chapter-30-l-19523">jâ, der ez et begünde,</l>
				<l n="19524" xml:id="chapter-30-l-19524">der suohte, unz er mich vünde.</l>
				<l n="19525" xml:id="chapter-30-l-19525">wan swer den varnden suochen wil,</l>
				<l n="19526" xml:id="chapter-30-l-19526">dem enist dekein gewissez zil</l>
				<l n="19527" xml:id="chapter-30-l-19527">an sîner suoche vür geleit,</l>
				<l n="19528" xml:id="chapter-30-l-19528">wan er muoz sîne unmüezekeit</l>
				<l n="19529" xml:id="chapter-30-l-19529">übel oder wol bewenden,</l>
				<l n="19530" xml:id="chapter-30-l-19530">wil er dermite iht enden.</l>
				<l n="19531" xml:id="chapter-30-l-19531">mîn vrouwe, an der mîn leben lît,</l>
				<l n="19532" xml:id="chapter-30-l-19532">weiz got diu solte nâch mir sît</l>
				<l n="19533" xml:id="chapter-30-l-19533">vil tougenlîche haben ersant</l>
				<l n="19534" xml:id="chapter-30-l-19534">al Curnewal und Engelant.</l>
				<l n="19535" xml:id="chapter-30-l-19535">Franze unde Normandîe,</l>
				<l n="19536" xml:id="chapter-30-l-19536">mîn lant ze Parmenîe,</l>
				<l n="19537" xml:id="chapter-30-l-19537">oder swâ man seite maere,</l>
				<l n="19538" xml:id="chapter-30-l-19538">daz ir vriunt Tristan waere,</l>
				<l n="19539" xml:id="chapter-30-l-19539">daz solte sider gâr sîn ersuoht,</l>
				<l n="19540" xml:id="chapter-30-l-19540">und haete sî mîn iht geruoht.</l>
				<l n="19541" xml:id="chapter-30-l-19541">nu ruochet sîl mîn cleine,</l>
				<l n="19542" xml:id="chapter-30-l-19542">die ich minne unde meine</l>
				<l n="19543" xml:id="chapter-30-l-19543">mê danne sêle unde lîp.</l>
				<l n="19544" xml:id="chapter-30-l-19544">durch sî mîde ich al ander wîp</l>
				<l n="19545" xml:id="chapter-30-l-19545">und muoz ir selber ouch enbern.</l>
				<l n="19546" xml:id="chapter-30-l-19546">ine mac von ir niht des gegern,</l>
				<l n="19547" xml:id="chapter-30-l-19547">daz mir zer werlde solte geben</l>
				<l n="19548" xml:id="chapter-30-l-19548">vröude unde vrôlîchez leben.'</l>
			</div>
		</body>
	</text>
</TEI>