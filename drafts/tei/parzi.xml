<TEI xmlns="http://www.tei-c.org/ns/1.0/">
	<teiHeader>
		<fileDesc>
			<titleStmt>
				<title>Parzival</title>
				<author>Wolfram von Eschenbach</author>
				<respStmt>
					<resp>digitization</resp>
					<name>Richard Schrodt</name>
					<note>Vienna</note>
				</respStmt>
				<respStmt>
					<resp>TITUS version</resp>
					<name>Jost Gippert</name>
					<note>Frankfurt a/M 28.2.1998 / 21.6.1998 / 3.10.1999 / 1.6.2000 / 2.3.2003</note>
				</respStmt>
			</titleStmt>
			<editionStmt>
				<edition n="1" />
			</editionStmt>
			<publicationStmt>
				<publisher>Goethe-Universität</publisher>
				<pubPlace>Frankfurt</pubPlace>
				<date>2025</date>
			</publicationStmt>
			<sourceDesc>
				<bibl xml:id="parzi">
					<author>
						<name>von Eschenbach, Wolfram</name>
					</author>. <date>1959</date>–<date>1961</date>. <title level="m">Parzival</title>. Edited by <editor>
						<name>Albert Leitzmann</name>
					</editor>. <title level="m">Altdeutsche Textbibliothek, 12-14</title>. 5th ed. Vol. <biblScope unit="volume">7</biblScope>. <pubPlace>Tübingen</pubPlace>.</bibl>
			</sourceDesc>
		</fileDesc>
		<profileDesc>
			<langUsage>
				<language ident="gmh-Latn-x-middle-high-german">Middle High German</language>
			</langUsage>
		</profileDesc>
	</teiHeader>
	<text xml:lang="gmh-Latn-x-middle-high-german">
		<body>
			<div n="1" xml:id="chapter-1" type="chapter" data-level="1">
				<div xml:id="chapter-1-div-1" data-level="2">
					<l n="1" xml:id="chapter-1-div-1-l-1">Ist zwîvel herzen nâchgebûr,</l>
					<l n="2" xml:id="chapter-1-div-1-l-2">daz muoz der sêle werden sûr,</l>
					<l n="3" xml:id="chapter-1-div-1-l-3">gesmæhet und gezieret</l>
					<l n="4" xml:id="chapter-1-div-1-l-4">ist swâ sich parrieret</l>
					<l n="5" xml:id="chapter-1-div-1-l-5">unverzaget mannes muot,</l>
					<l n="6" xml:id="chapter-1-div-1-l-6">als agelstern varwe tuot.</l>
					<l n="7" xml:id="chapter-1-div-1-l-7">der mac dennoch wesen geil,</l>
					<l n="8" xml:id="chapter-1-div-1-l-8">wande an im sint beidiu teil,</l>
					<l n="9" xml:id="chapter-1-div-1-l-9">des himels und der helle.</l>
					<l n="10" xml:id="chapter-1-div-1-l-10">der unstæte geselle</l>
					<l n="11" xml:id="chapter-1-div-1-l-11">hât die swarzen varwe gar</l>
					<l n="12" xml:id="chapter-1-div-1-l-12">und wirt ouch nâch der vinster var:</l>
					<l n="13" xml:id="chapter-1-div-1-l-13">sô habet sich an die blanken</l>
					<l n="14" xml:id="chapter-1-div-1-l-14">der mit stæten gedanken.</l>
					<l n="15" xml:id="chapter-1-div-1-l-15">diz vliegende bîspel</l>
					<l n="16" xml:id="chapter-1-div-1-l-16">ist tumben liuten gar ze snel</l>
					<l n="17" xml:id="chapter-1-div-1-l-17">si enmugens niht erdenken,</l>
					<l n="18" xml:id="chapter-1-div-1-l-18">wande ez kan vor in wenken</l>
					<l n="19" xml:id="chapter-1-div-1-l-19">rehte alsam ein schellec hase.</l>
					<l n="20" xml:id="chapter-1-div-1-l-20">zin anderhalp an dem glase</l>
					<l n="21" xml:id="chapter-1-div-1-l-21">gelîchet und des blinden troum,</l>
					<l n="22" xml:id="chapter-1-div-1-l-22">diu gebent antlitzes roum,</l>
					<l n="23" xml:id="chapter-1-div-1-l-23">doch mac mit stæte niht gesîn</l>
					<l n="24" xml:id="chapter-1-div-1-l-24">dirre trüebe lîhte schîn:</l>
					<l n="25" xml:id="chapter-1-div-1-l-25">er machet kurze vreude alwâr.</l>
					<l n="26" xml:id="chapter-1-div-1-l-26">wer roufet mich dâ nie dehein hâr</l>
					<l n="27" xml:id="chapter-1-div-1-l-27">gewuohs, innen an mîner hant?</l>
					<l n="28" xml:id="chapter-1-div-1-l-28">der hât vil nâhe griffe erkant.</l>
					<l n="29" xml:id="chapter-1-div-1-l-29">spriche ich gein den vorhten och,</l>
					<l n="30" xml:id="chapter-1-div-1-l-30">daz gelîchet mîner witze iedoch.</l>
				</div>
			</div>
			<div n="2" xml:id="chapter-2" type="chapter" data-level="1">
				<div xml:id="chapter-2-div-2" data-level="2">
					<l n="1" xml:id="chapter-2-div-2-l-31">wil ich triuwe vinden</l>
					<l n="2" xml:id="chapter-2-div-2-l-32">aldâ si kan verswinden</l>
					<l n="3" xml:id="chapter-2-div-2-l-33">als viur in dem brunnen</l>
					<l n="4" xml:id="chapter-2-div-2-l-34">und daz tou an der sunnen?</l>
					<l n="5" xml:id="chapter-2-div-2-l-35">ouch erkande ich nie sô wîsen man,</l>
					<l n="6" xml:id="chapter-2-div-2-l-36">er enmöhte gerne künde hân</l>
					<l n="7" xml:id="chapter-2-div-2-l-37">welher stiure disiu mære gernt</l>
					<l n="8" xml:id="chapter-2-div-2-l-38">und waz si guoter lêre wernt.</l>
					<l n="9" xml:id="chapter-2-div-2-l-39">dar an si nimmer des verzagent,</l>
					<l n="10" xml:id="chapter-2-div-2-l-40">beide si vliehent unde jagent,</l>
					<l n="11" xml:id="chapter-2-div-2-l-41">si entwîchent unde kêrent,</l>
					<l n="12" xml:id="chapter-2-div-2-l-42">si lasternt und êrent.</l>
					<l n="13" xml:id="chapter-2-div-2-l-43">swer mit disen schanzen allen kan,</l>
					<l n="14" xml:id="chapter-2-div-2-l-44">an dem hât witze wol getân,</l>
					<l n="15" xml:id="chapter-2-div-2-l-45">der sich niht versitzet noch vergêt</l>
					<l n="16" xml:id="chapter-2-div-2-l-46">und sich anders wol verstêt.</l>
					<l n="17" xml:id="chapter-2-div-2-l-47">valsch geselleclîcher muot</l>
					<l n="18" xml:id="chapter-2-div-2-l-48">ist zuo dem helleviure guot</l>
					<l n="19" xml:id="chapter-2-div-2-l-49">und ist hôher werdekeit ein hagel.</l>
					<l n="20" xml:id="chapter-2-div-2-l-50">sîn triuwe hât sô kurzen zagel</l>
					<l n="21" xml:id="chapter-2-div-2-l-51">daz si den dritten biz niht galt,</l>
					<l n="22" xml:id="chapter-2-div-2-l-52">vuor si bî bremen in den walt.</l>
					<l n="23" xml:id="chapter-2-div-2-l-53">dise maneger slahte underbint</l>
					<l n="24" xml:id="chapter-2-div-2-l-54">iedoch niht gar von manne sint:</l>
					<l n="25" xml:id="chapter-2-div-2-l-55">vür diu wîp stôze ich disiu zil.</l>
					<l n="26" xml:id="chapter-2-div-2-l-56">swelhiu mîn râten merken wil,</l>
					<l n="27" xml:id="chapter-2-div-2-l-57">diu sol wizzen war si kêre</l>
					<l n="28" xml:id="chapter-2-div-2-l-58">ir prîs und ir êre</l>
					<l n="29" xml:id="chapter-2-div-2-l-59">und wem si dâ nâch sî bereit</l>
					<l n="30" xml:id="chapter-2-div-2-l-60">minne und ir werdekeit,</l>
				</div>
			</div>
			<div n="3" xml:id="chapter-3" type="chapter" data-level="1">
				<div xml:id="chapter-3-div-3" data-level="2">
					<l n="1" xml:id="chapter-3-div-3-l-61">sô daz si niht geriuwe</l>
					<l n="2" xml:id="chapter-3-div-3-l-62">ir kiusche und ir triuwe.</l>
					<l n="3" xml:id="chapter-3-div-3-l-63">vor gote ich guoten wîben bite</l>
					<l n="4" xml:id="chapter-3-div-3-l-64">daz in rehtiu mâze volge mite:</l>
					<l n="5" xml:id="chapter-3-div-3-l-65">schame ist ein slôz ob allen siten.</l>
					<l n="6" xml:id="chapter-3-div-3-l-66">ich endarf in niht mêr heiles biten.</l>
					<l n="7" xml:id="chapter-3-div-3-l-67">diu valsche erwirbet valschen prîs.</l>
					<l n="8" xml:id="chapter-3-div-3-l-68">wie stæte ist ein dünnez îs</l>
					<l n="9" xml:id="chapter-3-div-3-l-69">daz ougestheize sunnen hât?</l>
					<l n="10" xml:id="chapter-3-div-3-l-70">ir lop vil balde alsus zergât.</l>
					<l n="11" xml:id="chapter-3-div-3-l-71">manec wîbes schœne an lobe is breit:</l>
					<l n="12" xml:id="chapter-3-div-3-l-72">ist dâ daz herze konterfeit,</l>
					<l n="13" xml:id="chapter-3-div-3-l-73">die lobe ich als ich solde</l>
					<l n="14" xml:id="chapter-3-div-3-l-74">daz safer in dem golde.</l>
					<l n="15" xml:id="chapter-3-div-3-l-75">ich enhân daz niht vür lîhtiu dinc,</l>
					<l n="16" xml:id="chapter-3-div-3-l-76">swer in den kranken messinc</l>
					<l n="17" xml:id="chapter-3-div-3-l-77">verwürket edelen rubîn</l>
					<l n="18" xml:id="chapter-3-div-3-l-78">und al die âventiure sîn:</l>
					<l n="19" xml:id="chapter-3-div-3-l-79">dem gelîche ich rehten wîbes muot.</l>
					<l n="20" xml:id="chapter-3-div-3-l-80">diu ir wîpheit rehte tuot,</l>
					<l n="21" xml:id="chapter-3-div-3-l-81">dâ ensol ich varwe prüeven niht</l>
					<l n="22" xml:id="chapter-3-div-3-l-82">noch herzen dach daz man siht.</l>
					<l n="23" xml:id="chapter-3-div-3-l-83">ist si innerhalp der brust bewart,</l>
					<l n="24" xml:id="chapter-3-div-3-l-84">sôst werder prîs dâ niht verschart.</l>
					<l n="25" xml:id="chapter-3-div-3-l-85">solde ich wîp unde man</l>
					<l n="26" xml:id="chapter-3-div-3-l-86">ze rehte prüeven als ich kan,</l>
					<l n="27" xml:id="chapter-3-div-3-l-87">dâ vüere ein langez mære mite.</l>
					<l n="28" xml:id="chapter-3-div-3-l-88">nû hœrt dirre âventiure site:</l>
					<l n="29" xml:id="chapter-3-div-3-l-89">diu lât iuch wizzen beide</l>
					<l n="30" xml:id="chapter-3-div-3-l-90">von liebe und von leide,</l>
				</div>
			</div>
			<div n="4" xml:id="chapter-4" type="chapter" data-level="1">
				<div xml:id="chapter-4-div-4" data-level="2">
					<l n="1" xml:id="chapter-4-div-4-l-91">vreude und angest vert dâ bî.</l>
					<l n="2" xml:id="chapter-4-div-4-l-92">nû lât mîn eines wesen drî,</l>
					<l n="3" xml:id="chapter-4-div-4-l-93">der ieslîcher sunder phlege</l>
					<l n="4" xml:id="chapter-4-div-4-l-94">daz miner künste widerwege</l>
					<l n="5" xml:id="chapter-4-div-4-l-95">(dar zuo gehôrte wilder vunt):</l>
					<l n="6" xml:id="chapter-4-div-4-l-96">ob si iu gerne tæten kunt</l>
					<l n="7" xml:id="chapter-4-div-4-l-97">daz ich iu eine künden wil,</l>
					<l n="8" xml:id="chapter-4-div-4-l-98">si heten arbeite vil.</l>
					<l n="9" xml:id="chapter-4-div-4-l-99">ein mære ich iu wil niuwen,</l>
					<l n="10" xml:id="chapter-4-div-4-l-100">daz saget von grôzen triuwen,</l>
					<l n="11" xml:id="chapter-4-div-4-l-101">wîplîchez wîbes reht</l>
					<l n="12" xml:id="chapter-4-div-4-l-102">und mannes manheit alsô sleht,</l>
					<l n="13" xml:id="chapter-4-div-4-l-103">diu sich gein herte nie gebouc.</l>
					<l n="14" xml:id="chapter-4-div-4-l-104">sin herze in dar an niht betrouc,</l>
					<l n="15" xml:id="chapter-4-div-4-l-105">er stahel, swâ er ze strîte quam,</l>
					<l n="16" xml:id="chapter-4-div-4-l-106">sîn hant dâ sigelîchen nam</l>
					<l n="17" xml:id="chapter-4-div-4-l-107">vil manegen lobelîchen prîs.</l>
					<l n="18" xml:id="chapter-4-div-4-l-108">er küene, træclîche wîs</l>
					<l n="19" xml:id="chapter-4-div-4-l-109">(den helt ich alsus grüeze),</l>
					<l n="20" xml:id="chapter-4-div-4-l-110">er wîbes ougen süeze</l>
					<l n="21" xml:id="chapter-4-div-4-l-111">und dâ bî wîbes herzen suht,</l>
					<l n="22" xml:id="chapter-4-div-4-l-112">vor missewende ein wâriu vluht,</l>
					<l n="23" xml:id="chapter-4-div-4-l-113">den ich hie zuo hân erkorn,</l>
					<l n="24" xml:id="chapter-4-div-4-l-114">erst mæreshalp noch ungeborn</l>
					<l n="25" xml:id="chapter-4-div-4-l-115">dem man dirre âventiure giht</l>
					<l n="26" xml:id="chapter-4-div-4-l-116">und wunders vil des dran geschiht.</l>
					<l n="27" xml:id="chapter-4-div-4-l-117">Si phlegents noch als mans dô phlac,</l>
					<l n="28" xml:id="chapter-4-div-4-l-118">swâ liget und welsch gerihte lac</l>
					<l n="29" xml:id="chapter-4-div-4-l-119">(des phliget ouch tiuscher erde ein ort:</l>
					<l n="30" xml:id="chapter-4-div-4-l-120">daz habet ir âne mich gehôrt),</l>
				</div>
			</div>
			<div n="5" xml:id="chapter-5" type="chapter" data-level="1">
				<div xml:id="chapter-5-div-5" data-level="2">
					<l n="1" xml:id="chapter-5-div-5-l-121">swer ie dâ phlac der lande,</l>
					<l n="2" xml:id="chapter-5-div-5-l-122">der gebôt wol âne schande</l>
					<l n="3" xml:id="chapter-5-div-5-l-123">(daz ist ein wârheit sunder wân)</l>
					<l n="4" xml:id="chapter-5-div-5-l-124">daz der eldest bruoder solde hân</l>
					<l n="5" xml:id="chapter-5-div-5-l-125">sîns vater ganzen erbeteil.</l>
					<l n="6" xml:id="chapter-5-div-5-l-126">daz was der jungern unheil,</l>
					<l n="7" xml:id="chapter-5-div-5-l-127">daz in der tôt die phlihte brach</l>
					<l n="8" xml:id="chapter-5-div-5-l-128">als in ir vater leben verjach.</l>
					<l n="9" xml:id="chapter-5-div-5-l-129">dâ vor was ez gemeine:</l>
					<l n="10" xml:id="chapter-5-div-5-l-130">sus hâtz der elder eine.</l>
					<l n="11" xml:id="chapter-5-div-5-l-131">daz schuof iedoch ein wîse man,</l>
					<l n="12" xml:id="chapter-5-div-5-l-132">daz alder guot solde hân.</l>
					<l n="13" xml:id="chapter-5-div-5-l-133">jugent hât vil werdekeit,</l>
					<l n="14" xml:id="chapter-5-div-5-l-134">daz alder siuften unde leit:</l>
					<l n="15" xml:id="chapter-5-div-5-l-135">ez enwart nie niht als unvruot</l>
					<l n="16" xml:id="chapter-5-div-5-l-136">sô alder und armuot.</l>
					<l n="17" xml:id="chapter-5-div-5-l-137">künege, grâven, herzogen</l>
					<l n="18" xml:id="chapter-5-div-5-l-138">(daz sage ich iu vür ungelogen),</l>
					<l n="19" xml:id="chapter-5-div-5-l-139">daz die dâ huobe enterbet sint</l>
					<l n="20" xml:id="chapter-5-div-5-l-140">unz an daz elder kint,</l>
					<l n="21" xml:id="chapter-5-div-5-l-141">daz ist ein vremdiu zeche.</l>
					<l n="22" xml:id="chapter-5-div-5-l-142">der kiusche und der vreche</l>
					<l n="23" xml:id="chapter-5-div-5-l-143">Gahmuret der wîgant</l>
					<l n="24" xml:id="chapter-5-div-5-l-144">verlôs sus bürge unde lant,</l>
					<l n="25" xml:id="chapter-5-div-5-l-145">dâ sîn vater schône</l>
					<l n="26" xml:id="chapter-5-div-5-l-146">truoc zepter und die krône</l>
					<l n="27" xml:id="chapter-5-div-5-l-147">mit grôzer küneclîcher kraft,</l>
					<l n="28" xml:id="chapter-5-div-5-l-148">unz er lach tôt an ritterschaft.</l>
					<l n="29" xml:id="chapter-5-div-5-l-149">dô klagete man in sêre.</l>
					<l n="30" xml:id="chapter-5-div-5-l-150">die ganzen triuwe und êre</l>
				</div>
			</div>
			<div n="6" xml:id="chapter-6" type="chapter" data-level="1">
				<div xml:id="chapter-6-div-6" data-level="2">
					<l n="1" xml:id="chapter-6-div-6-l-151">brâhte er unz an sînen tôt.</l>
					<l n="2" xml:id="chapter-6-div-6-l-152">sin elder sun vür sich gebôt</l>
					<l n="3" xml:id="chapter-6-div-6-l-153">den vürsten ûz sînem rîche.</l>
					<l n="4" xml:id="chapter-6-div-6-l-154">die kômen ritterlîche,</l>
					<l n="5" xml:id="chapter-6-div-6-l-155">wan si ze rehte solden hân</l>
					<l n="6" xml:id="chapter-6-div-6-l-156">von im grôz lêhen sunder wân.</l>
					<l n="7" xml:id="chapter-6-div-6-l-157">dô si ze hove wâren komen</l>
					<l n="8" xml:id="chapter-6-div-6-l-158">und ir reht was vernomen,</l>
					<l n="9" xml:id="chapter-6-div-6-l-159">daz si ir lêhen alle emphiengen,</l>
					<l n="10" xml:id="chapter-6-div-6-l-160">nû hœrt wie siz an geviengen.</l>
					<l n="11" xml:id="chapter-6-div-6-l-161">si gerten, als ir triuwe riet,</l>
					<l n="12" xml:id="chapter-6-div-6-l-162">rîche und arme, gar diu diet,</l>
					<l n="13" xml:id="chapter-6-div-6-l-163">einer kranken ernstlîchen bete,</l>
					<l n="14" xml:id="chapter-6-div-6-l-164">daz der künec an Gahmurete</l>
					<l n="15" xml:id="chapter-6-div-6-l-165">bruoderlîche triuwe mêrte</l>
					<l n="16" xml:id="chapter-6-div-6-l-166">und sich selben êrte,</l>
					<l n="17" xml:id="chapter-6-div-6-l-167">daz er in niht gar verstieze</l>
					<l n="18" xml:id="chapter-6-div-6-l-168">und im sîns landes lieze</l>
					<l n="19" xml:id="chapter-6-div-6-l-169">hantgemælde, daz man möhte sehen</l>
					<l n="20" xml:id="chapter-6-div-6-l-170">dâ von der herre müeste jehen</l>
					<l n="21" xml:id="chapter-6-div-6-l-171">sîns namen und sîner vrîheit.</l>
					<l n="22" xml:id="chapter-6-div-6-l-172">daz was dem künege niht ze leit.</l>
					<l n="23" xml:id="chapter-6-div-6-l-173">er sprach: "ir kunnet mâze gern:</l>
					<l n="24" xml:id="chapter-6-div-6-l-174">ich wil iuch des und vürbaz wern.</l>
					<l n="25" xml:id="chapter-6-div-6-l-175">wan nennet ir den bruoder mîn</l>
					<l n="26" xml:id="chapter-6-div-6-l-176">Gahmuret Anschevîn?</l>
					<l n="27" xml:id="chapter-6-div-6-l-177">Anschouwe ist mîn lant:</l>
					<l n="28" xml:id="chapter-6-div-6-l-178">dâ wesen beide von genant."</l>
					<l n="29" xml:id="chapter-6-div-6-l-179">sô sprach der künec hêre:</l>
					<l n="30" xml:id="chapter-6-div-6-l-180">"mîn bruoder der mac sich mêre</l>
				</div>
			</div>
			<div n="7" xml:id="chapter-7" type="chapter" data-level="1">
				<div xml:id="chapter-7-div-7" data-level="2">
					<l n="1" xml:id="chapter-7-div-7-l-181">der stæten helfe an mich versehen,</l>
					<l n="2" xml:id="chapter-7-div-7-l-182">denne ich sô gâhes welle jehen.</l>
					<l n="3" xml:id="chapter-7-div-7-l-183">er sol mîn ingesinde sîn.</l>
					<l n="4" xml:id="chapter-7-div-7-l-184">deiswâr ich tuon iu allen schîn</l>
					<l n="5" xml:id="chapter-7-div-7-l-185">daz uns beide ein muoter truoc.</l>
					<l n="6" xml:id="chapter-7-div-7-l-186">er hât wênec und ich genuoc:</l>
					<l n="7" xml:id="chapter-7-div-7-l-187">daz sol im teilen sô mîn hant,</l>
					<l n="8" xml:id="chapter-7-div-7-l-188">daz des mîn sælde niht sî phant</l>
					<l n="9" xml:id="chapter-7-div-7-l-189">vor dem der gît unde nimt.</l>
					<l n="10" xml:id="chapter-7-div-7-l-190">ûf reht in beider der gezimt."</l>
					<l n="11" xml:id="chapter-7-div-7-l-191">dô die vürsten rîche</l>
					<l n="12" xml:id="chapter-7-div-7-l-192">vernâmen al gelîche</l>
					<l n="13" xml:id="chapter-7-div-7-l-193">daz ir herre triuwen phlac</l>
					<l n="14" xml:id="chapter-7-div-7-l-194">(diz was in ein lieber tac),</l>
					<l n="15" xml:id="chapter-7-div-7-l-195">ieslîcher im sunder neic.</l>
					<l n="16" xml:id="chapter-7-div-7-l-196">Gahmuret niht langer sweic</l>
					<l n="17" xml:id="chapter-7-div-7-l-197">der volge als im sîn herze jach.</l>
					<l n="18" xml:id="chapter-7-div-7-l-198">zem künege er guotlîche sprach:</l>
					<l n="19" xml:id="chapter-7-div-7-l-199">"herre und bruoder mîn,</l>
					<l n="20" xml:id="chapter-7-div-7-l-200">wolde ich ingesinde sîn</l>
					<l n="21" xml:id="chapter-7-div-7-l-201">iuwer oder deheines man,</l>
					<l n="22" xml:id="chapter-7-div-7-l-202">sô hete ich mîn gemach getân.</l>
					<l n="23" xml:id="chapter-7-div-7-l-203">nû prüevet dar nâch mînen prîs</l>
					<l n="24" xml:id="chapter-7-div-7-l-204">(ir sît getriuwe unde wîs)</l>
					<l n="25" xml:id="chapter-7-div-7-l-205">und râtet als ez geziehe nuo:</l>
					<l n="26" xml:id="chapter-7-div-7-l-206">dâ grîfet helflîche zuo.</l>
					<l n="27" xml:id="chapter-7-div-7-l-207">niht wan harnas ich hân:</l>
					<l n="28" xml:id="chapter-7-div-7-l-208">hete ich dar inne mêr getân</l>
					<l n="29" xml:id="chapter-7-div-7-l-209">daz virrec lop mir bræhte,</l>
					<l n="30" xml:id="chapter-7-div-7-l-210">etswâ man mîn gedæhte."</l>
				</div>
			</div>
			<div n="8" xml:id="chapter-8" type="chapter" data-level="1">
				<div xml:id="chapter-8-div-8" data-level="2">
					<l n="1" xml:id="chapter-8-div-8-l-211">Gahmuret sprach aber sân:</l>
					<l n="2" xml:id="chapter-8-div-8-l-212">"sehzehen knappen ich hân,</l>
					<l n="3" xml:id="chapter-8-div-8-l-213">der sehse von îser sint.</l>
					<l n="4" xml:id="chapter-8-div-8-l-214">dar zuo gebet mir vier kint</l>
					<l n="5" xml:id="chapter-8-div-8-l-215">mit guoter zuht von hôher art.</l>
					<l n="6" xml:id="chapter-8-div-8-l-216">vor den wirt nimmer niht gespart</l>
					<l n="7" xml:id="chapter-8-div-8-l-217">des ie bejagen mac mîn hant.</l>
					<l n="8" xml:id="chapter-8-div-8-l-218">ich wil kêren in diu lant:</l>
					<l n="9" xml:id="chapter-8-div-8-l-219">ich hân ouch ê ein teil gevarn.</l>
					<l n="10" xml:id="chapter-8-div-8-l-220">ob mich gelücke wil bewarn,</l>
					<l n="11" xml:id="chapter-8-div-8-l-221">sô erwirbe ich guotes wîbes gruoz.</l>
					<l n="12" xml:id="chapter-8-div-8-l-222">ob ich ir dar nâch dienen muoz</l>
					<l n="13" xml:id="chapter-8-div-8-l-223">und ob ich des wirdec bin,</l>
					<l n="14" xml:id="chapter-8-div-8-l-224">sô rætet nir mîn bester sin</l>
					<l n="15" xml:id="chapter-8-div-8-l-225">daz ichs mit rehten triuwen phlege.</l>
					<l n="16" xml:id="chapter-8-div-8-l-226">got wîse mich der sælden wege.</l>
					<l n="17" xml:id="chapter-8-div-8-l-227">wir vuoren geselleclîche</l>
					<l n="18" xml:id="chapter-8-div-8-l-228">(dennoch hete iuwer rîche</l>
					<l n="19" xml:id="chapter-8-div-8-l-229">unser vater Gandîn)</l>
					<l n="20" xml:id="chapter-8-div-8-l-230">manegen kumberlîchen pîn</l>
					<l n="21" xml:id="chapter-8-div-8-l-231">wir beide dolden umbe liep.</l>
					<l n="22" xml:id="chapter-8-div-8-l-232">ir wâret ritter unde diep,</l>
					<l n="23" xml:id="chapter-8-div-8-l-233">ir kundet dienen unde heln:</l>
					<l n="24" xml:id="chapter-8-div-8-l-234">wan kunde ouch ich nû minne steln!</l>
					<l n="25" xml:id="chapter-8-div-8-l-235">ouwê wan hete ich iuwer kunst</l>
					<l n="26" xml:id="chapter-8-div-8-l-236">und anderhalp die wâren gunst !"</l>
					<l n="27" xml:id="chapter-8-div-8-l-237">der künec siufzete unde sprach:</l>
					<l n="28" xml:id="chapter-8-div-8-l-238">"ouwê daz ich dich ie gesach,</l>
					<l n="29" xml:id="chapter-8-div-8-l-239">sît dû mit schimphlîchen siten</l>
					<l n="30" xml:id="chapter-8-div-8-l-240">mîn ganzez herze hâs versniten</l>
				</div>
			</div>
			<div n="9" xml:id="chapter-9" type="chapter" data-level="1">
				<div xml:id="chapter-9-div-9" data-level="2">
					<l n="1" xml:id="chapter-9-div-9-l-241">und tuos ob wir uns scheiden.</l>
					<l n="2" xml:id="chapter-9-div-9-l-242">mîn vater hât uns beiden</l>
					<l n="3" xml:id="chapter-9-div-9-l-243">gelâzen guotes harte vil,</l>
					<l n="4" xml:id="chapter-9-div-9-l-244">des stôze ich dir gelîchiu zil:</l>
					<l n="5" xml:id="chapter-9-div-9-l-245">ich bin dir herzenlîchen holt.</l>
					<l n="6" xml:id="chapter-9-div-9-l-246">lieht gesteine, rôtez golt,</l>
					<l n="7" xml:id="chapter-9-div-9-l-247">liute,wâpen, ors, gewant,</l>
					<l n="8" xml:id="chapter-9-div-9-l-248">des nim sô vil von mîner hant</l>
					<l n="9" xml:id="chapter-9-div-9-l-249">daz dû nach dînem willen vars</l>
					<l n="10" xml:id="chapter-9-div-9-l-250">und dîne mildekeit bewars.</l>
					<l n="11" xml:id="chapter-9-div-9-l-251">dîn manheit ist ûz erkorn:</l>
					<l n="12" xml:id="chapter-9-div-9-l-252">wærstû von Gilstram geborn</l>
					<l n="13" xml:id="chapter-9-div-9-l-253">oder komen her von Ranculat,</l>
					<l n="14" xml:id="chapter-9-div-9-l-254">ich hete dich immer an der stat</l>
					<l n="15" xml:id="chapter-9-div-9-l-255">als ich dich sus vil gerne hân.</l>
					<l n="16" xml:id="chapter-9-div-9-l-256">dû bist mîn bruoder sunder wân."</l>
					<l n="17" xml:id="chapter-9-div-9-l-257">"herre, ir lobet mich umbe nôt,</l>
					<l n="18" xml:id="chapter-9-div-9-l-258">sît ez iuwer zuht gebôt:</l>
					<l n="19" xml:id="chapter-9-div-9-l-259">dar nâch tuot iuwer helfe schîn.</l>
					<l n="20" xml:id="chapter-9-div-9-l-260">welt ir und diu muoter mîn</l>
					<l n="21" xml:id="chapter-9-div-9-l-261">mir teilen iuwer varnde habe,</l>
					<l n="22" xml:id="chapter-9-div-9-l-262">sô stîge ich ûf und ninder abe.</l>
					<l n="23" xml:id="chapter-9-div-9-l-263">mîn herze iedoch nâch hœhe strebet:</l>
					<l n="24" xml:id="chapter-9-div-9-l-264">ich enweiz war umbe ez alsus lebet.</l>
					<l n="25" xml:id="chapter-9-div-9-l-265">daz mir swillet sus mîn winster brust.</l>
					<l n="26" xml:id="chapter-9-div-9-l-266">ouwê war jaget mich mîn gelust?</l>
					<l n="27" xml:id="chapter-9-div-9-l-267">ich solz versuochen, ob ich mac.</l>
					<l n="28" xml:id="chapter-9-div-9-l-268">nû nâht mîn urloubes tac."</l>
					<l n="29" xml:id="chapter-9-div-9-l-269">der künec in alles werte,</l>
					<l n="30" xml:id="chapter-9-div-9-l-270">mêr denne er selbe gerte:</l>
				</div>
			</div>
			<div n="10" xml:id="chapter-10" type="chapter" data-level="1">
				<div xml:id="chapter-10-div-10" data-level="2">
					<l n="1" xml:id="chapter-10-div-10-l-271">vünf ors erwelt und erkant,</l>
					<l n="2" xml:id="chapter-10-div-10-l-272">diu besten über al sîn lant,</l>
					<l n="3" xml:id="chapter-10-div-10-l-273">küene, starc, niht ze laz,</l>
					<l n="4" xml:id="chapter-10-div-10-l-274">manec tiure goltvaz</l>
					<l n="5" xml:id="chapter-10-div-10-l-275">und manegen guldînen klôz.</l>
					<l n="6" xml:id="chapter-10-div-10-l-276">den künec wênec des verdrôz,</l>
					<l n="7" xml:id="chapter-10-div-10-l-277">er envultes im vier soumschrîn.</l>
					<l n="8" xml:id="chapter-10-div-10-l-278">gesteines muoste ouch vil dar în.</l>
					<l n="9" xml:id="chapter-10-div-10-l-279">dô si gevüllet lâgen,</l>
					<l n="10" xml:id="chapter-10-div-10-l-280">knappen die des phlâgen</l>
					<l n="11" xml:id="chapter-10-div-10-l-281">wâren wol gekleidet und geriten.</l>
					<l n="12" xml:id="chapter-10-div-10-l-282">dâ enwart jâmer niht vermiten,</l>
					<l n="13" xml:id="chapter-10-div-10-l-283">dô er vür sîne muoter gienc</l>
					<l n="14" xml:id="chapter-10-div-10-l-284">und si in sô vaste zuo ir vienc.</l>
					<l n="15" xml:id="chapter-10-div-10-l-285">"fil li roi Gandîn,</l>
					<l n="16" xml:id="chapter-10-div-10-l-286">wiltû niht langer bî mir sîn ?"</l>
					<l n="17" xml:id="chapter-10-div-10-l-287">sprach daz wîplîche wîp.</l>
					<l n="18" xml:id="chapter-10-div-10-l-288">"ouwê nû truoc dich doch mîn lîp:</l>
					<l n="19" xml:id="chapter-10-div-10-l-289">dû bist ouch Gandînes kint.</l>
					<l n="20" xml:id="chapter-10-div-10-l-290">ist got an siner helfe blint</l>
					<l n="21" xml:id="chapter-10-div-10-l-291">oder ist er dran betoubet,</l>
					<l n="22" xml:id="chapter-10-div-10-l-292">daz er mir niht geloubet?</l>
					<l n="23" xml:id="chapter-10-div-10-l-293">sol ich nû niuwen kumber haben?</l>
					<l n="24" xml:id="chapter-10-div-10-l-294">ich hân mîns herzen kraft begraben,</l>
					<l n="25" xml:id="chapter-10-div-10-l-295">die süeze mîner ougen:</l>
					<l n="26" xml:id="chapter-10-div-10-l-296">wil er mich vürbaz rouben</l>
					<l n="27" xml:id="chapter-10-div-10-l-297">und ist doch ein rihtære,</l>
					<l n="28" xml:id="chapter-10-div-10-l-298">sô liuget mir daz mære</l>
					<l n="29" xml:id="chapter-10-div-10-l-299">als man von sîner helfe saget,</l>
					<l n="30" xml:id="chapter-10-div-10-l-300">sît er an mir ist sus verzaget."</l>
				</div>
			</div>
			<div n="11" xml:id="chapter-11" type="chapter" data-level="1">
				<div xml:id="chapter-11-div-11" data-level="2">
					<l n="1" xml:id="chapter-11-div-11-l-301">dô sprach der junge Anschevîn:</l>
					<l n="2" xml:id="chapter-11-div-11-l-302">"got trœste iuch, vrouwe, des vater mîn:</l>
					<l n="3" xml:id="chapter-11-div-11-l-303">den suln wir beidiu gerne klagen.</l>
					<l n="4" xml:id="chapter-11-div-11-l-304">iu enmac nie man von mir gesagen</l>
					<l n="5" xml:id="chapter-11-div-11-l-305">deheiniu klagelîchiu leit.</l>
					<l n="6" xml:id="chapter-11-div-11-l-306">ich var durch mîne werdekeit</l>
					<l n="7" xml:id="chapter-11-div-11-l-307">nâch ritterschaft in vremdiu lant.</l>
					<l n="8" xml:id="chapter-11-div-11-l-308">vrouwe, ez ist sus bewant."</l>
					<l n="9" xml:id="chapter-11-div-11-l-309">dô sprach siu küneginne:</l>
					<l n="10" xml:id="chapter-11-div-11-l-310">"sît dû nâch hôher minne</l>
					<l n="11" xml:id="chapter-11-div-11-l-311">wendes dienest unde muot,</l>
					<l n="12" xml:id="chapter-11-div-11-l-312">lieber sun, lâ dir mîn guot,</l>
					<l n="13" xml:id="chapter-11-div-11-l-313">ûf die vart niht versmâhen.</l>
					<l n="14" xml:id="chapter-11-div-11-l-314">heiz von mir emphâhen</l>
					<l n="15" xml:id="chapter-11-div-11-l-315">dîne kamerære</l>
					<l n="16" xml:id="chapter-11-div-11-l-316">vier soumschrîn swære:</l>
					<l n="17" xml:id="chapter-11-div-11-l-317">dâ ligent inne phelle breit,</l>
					<l n="18" xml:id="chapter-11-div-11-l-318">ganze die man nie versneit,</l>
					<l n="19" xml:id="chapter-11-div-11-l-319">und manec tiure samît.</l>
					<l n="20" xml:id="chapter-11-div-11-l-320">süezer man, lâ mich die zît</l>
					<l n="21" xml:id="chapter-11-div-11-l-321">hœren, wenne dû wider kums:</l>
					<l n="22" xml:id="chapter-11-div-11-l-322">an mînen vreuden dû mir vrums."</l>
					<l n="23" xml:id="chapter-11-div-11-l-323">"vrouwe, des enweiz ich niht,</l>
					<l n="24" xml:id="chapter-11-div-11-l-324">in welhem lande man mich siht:</l>
					<l n="25" xml:id="chapter-11-div-11-l-325">wan swar ich von iu kêre,</l>
					<l n="26" xml:id="chapter-11-div-11-l-326">ir habet nâch ritters êre</l>
					<l n="27" xml:id="chapter-11-div-11-l-327">iuwer werdekeit an mir getân.</l>
					<l n="28" xml:id="chapter-11-div-11-l-328">ouch hât mich der künec lân</l>
					<l n="29" xml:id="chapter-11-div-11-l-329">als im mîn dienest danken sol.</l>
					<l n="30" xml:id="chapter-11-div-11-l-330">ich getrûwe iu des vil wol,</l>
				</div>
			</div>
			<div n="12" xml:id="chapter-12" type="chapter" data-level="1">
				<div xml:id="chapter-12-div-12" data-level="2">
					<l n="1" xml:id="chapter-12-div-12-l-331">daz ir in deste werder hât,</l>
					<l n="2" xml:id="chapter-12-div-12-l-332">swie joch mir mîn dinc ergât."</l>
					<l n="3" xml:id="chapter-12-div-12-l-333">als uns diu âventiure saget,</l>
					<l n="4" xml:id="chapter-12-div-12-l-334">dô hete der helt unverzaget</l>
					<l n="5" xml:id="chapter-12-div-12-l-335">emphangen durch liebe kraft</l>
					<l n="6" xml:id="chapter-12-div-12-l-336">und durch wîplîch geselleschaft</l>
					<l n="7" xml:id="chapter-12-div-12-l-337">kleinœtes tûsent marke wert.</l>
					<l n="8" xml:id="chapter-12-div-12-l-338">swâ noch ein jude phandes gert,</l>
					<l n="9" xml:id="chapter-12-div-12-l-339">er möhtez dâ vür emphâhen,</l>
					<l n="10" xml:id="chapter-12-div-12-l-340">ez endorfte im niht versmâhen.</l>
					<l n="11" xml:id="chapter-12-div-12-l-341">daz sande im ein sîn vriundin.</l>
					<l n="12" xml:id="chapter-12-div-12-l-342">an sînem dienste lac gewin,</l>
					<l n="13" xml:id="chapter-12-div-12-l-343">der wîbe minne und ir gruoz:</l>
					<l n="14" xml:id="chapter-12-div-12-l-344">doch wart im selten kumbers buoz.</l>
					<l n="15" xml:id="chapter-12-div-12-l-345">urloup nam der wîgant.</l>
					<l n="16" xml:id="chapter-12-div-12-l-346">muoter, bruoder noch des lant</l>
					<l n="17" xml:id="chapter-12-div-12-l-347">sîn ouge nimmer mêr erkôs:</l>
					<l n="18" xml:id="chapter-12-div-12-l-348">dar an doch maneger vil verlôs,</l>
					<l n="19" xml:id="chapter-12-div-12-l-349">der sich hete an im erkant,</l>
					<l n="20" xml:id="chapter-12-div-12-l-350">ê daz er wære dan gewant,</l>
					<l n="21" xml:id="chapter-12-div-12-l-351">mit deheiner slahte günste zil.</l>
					<l n="22" xml:id="chapter-12-div-12-l-352">den wart von im gedanket vil:</l>
					<l n="23" xml:id="chapter-12-div-12-l-353">es dûhte in mêre denne genuoc.</l>
					<l n="24" xml:id="chapter-12-div-12-l-354">durch sîne zuht er nie gewuoc</l>
					<l n="25" xml:id="chapter-12-div-12-l-355">daz siz tæten umbe reht:</l>
					<l n="26" xml:id="chapter-12-div-12-l-356">sîn muot was ebener denne sleht.</l>
					<l n="27" xml:id="chapter-12-div-12-l-357">swer selbe saget wie wert er sî,</l>
					<l n="28" xml:id="chapter-12-div-12-l-358">dâst lîhte eine ungeloube bî:</l>
					<l n="29" xml:id="chapter-12-div-12-l-359">es solden die umbesæzen jehen</l>
					<l n="30" xml:id="chapter-12-div-12-l-360">und ouch die hêten gesehen</l>
				</div>
			</div>
			<div n="13" xml:id="chapter-13" type="chapter" data-level="1">
				<div xml:id="chapter-13-div-13" data-level="2">
					<l n="1" xml:id="chapter-13-div-13-l-361">sîniu werc dâ er vremde wære,</l>
					<l n="2" xml:id="chapter-13-div-13-l-362">sô geloupte man daz mære.</l>
					<l n="3" xml:id="chapter-13-div-13-l-363">Gahmuret der site phlac,</l>
					<l n="4" xml:id="chapter-13-div-13-l-364">den rehtiu mâze widerwac</l>
					<l n="5" xml:id="chapter-13-div-13-l-365">und ander schanze enkeine:</l>
					<l n="6" xml:id="chapter-13-div-13-l-366">sîn rüemen daz was kleine,</l>
					<l n="7" xml:id="chapter-13-div-13-l-367">grôze êre er lîdenlîche leit,</l>
					<l n="8" xml:id="chapter-13-div-13-l-368">der lôse wille in gar vermeit.</l>
					<l n="9" xml:id="chapter-13-div-13-l-369">doch wânde der gevüege</l>
					<l n="10" xml:id="chapter-13-div-13-l-370">daz niemen krône trüege,</l>
					<l n="11" xml:id="chapter-13-div-13-l-371">künec, keiser, keiserîn,</l>
					<l n="12" xml:id="chapter-13-div-13-l-372">des massenîe er wolde sîn,</l>
					<l n="13" xml:id="chapter-13-div-13-l-373">niwan eines der die hœsten hant</l>
					<l n="14" xml:id="chapter-13-div-13-l-374">trüege ûf erde über elliu lant:</l>
					<l n="15" xml:id="chapter-13-div-13-l-375">der wille in sînem herzen lac.</l>
					<l n="16" xml:id="chapter-13-div-13-l-376">im wart gesaget, ze Baldac</l>
					<l n="17" xml:id="chapter-13-div-13-l-377">wære ein sô gewaldec man</l>
					<l n="18" xml:id="chapter-13-div-13-l-378">daz im der erde undertân</l>
					<l n="19" xml:id="chapter-13-div-13-l-379">diu zwei teil wæren oder mêr.</l>
					<l n="20" xml:id="chapter-13-div-13-l-380">sîn name heidensch was sô hêr,</l>
					<l n="21" xml:id="chapter-13-div-13-l-381">daz man in hiez der bâruc.</l>
					<l n="22" xml:id="chapter-13-div-13-l-382">er hete an krefte alsolhen zuc,</l>
					<l n="23" xml:id="chapter-13-div-13-l-383">vil künege wâren sîne man,</l>
					<l n="24" xml:id="chapter-13-div-13-l-384">mit gekrôntem lîbe undertân.</l>
					<l n="25" xml:id="chapter-13-div-13-l-385">des bâruc ambet hiute stêt.</l>
					<l n="26" xml:id="chapter-13-div-13-l-386">seht wie man kristen ê begêt</l>
					<l n="27" xml:id="chapter-13-div-13-l-387">ze Rôme, als uns der touf vergiht,</l>
					<l n="28" xml:id="chapter-13-div-13-l-388">heidensch orden man dort siht:</l>
					<l n="29" xml:id="chapter-13-div-13-l-389">ze Baldac nement si ir bâbestreht.</l>
					<l n="30" xml:id="chapter-13-div-13-l-390">daz dunket si âne krümben sleht:</l>
				</div>
			</div>
			<div n="14" xml:id="chapter-14" type="chapter" data-level="1">
				<div xml:id="chapter-14-div-14" data-level="2">
					<l n="1" xml:id="chapter-14-div-14-l-391">der bâruc in vür sünde</l>
					<l n="2" xml:id="chapter-14-div-14-l-392">gît wandels urkünde.</l>
					<l n="3" xml:id="chapter-14-div-14-l-393">zwêne bruoder von Babilôn,</l>
					<l n="4" xml:id="chapter-14-div-14-l-394">Pompêjus und Ipomidôn,</l>
					<l n="5" xml:id="chapter-14-div-14-l-395">den nam der bâruc Nînivê.</l>
					<l n="6" xml:id="chapter-14-div-14-l-396">daz was al ir vordern ê:</l>
					<l n="7" xml:id="chapter-14-div-14-l-397">si tâten wer mit krefte schîn.</l>
					<l n="8" xml:id="chapter-14-div-14-l-398">dar kom der junge Anschevîn:</l>
					<l n="9" xml:id="chapter-14-div-14-l-399">dem wart der bâruc vil holt.</l>
					<l n="10" xml:id="chapter-14-div-14-l-400">jâ nam nâch dienste aldâ den solt</l>
					<l n="11" xml:id="chapter-14-div-14-l-401">Gahmuret der werde man.</l>
					<l n="12" xml:id="chapter-14-div-14-l-402">nû erloubet im daz er müeze hân</l>
					<l n="13" xml:id="chapter-14-div-14-l-403">ander wâpen denne im Gandîn</l>
					<l n="14" xml:id="chapter-14-div-14-l-404">dâ vor gap, der vater sîn.</l>
					<l n="15" xml:id="chapter-14-div-14-l-405">der herre phlac mit gernden siten</l>
					<l n="16" xml:id="chapter-14-div-14-l-406">ûf sîne kovertiur gesniten</l>
					<l n="17" xml:id="chapter-14-div-14-l-407">anker lieht hermîn:</l>
					<l n="18" xml:id="chapter-14-div-14-l-408">dâ nâch muoste ouch daz ander sîn,</l>
					<l n="19" xml:id="chapter-14-div-14-l-409">ûf sînem schilde und an der wât.</l>
					<l n="20" xml:id="chapter-14-div-14-l-410">noch grüener denne ein smârât</l>
					<l n="21" xml:id="chapter-14-div-14-l-411">was geprüevet sîn gereite gar</l>
					<l n="22" xml:id="chapter-14-div-14-l-412">und nâch dem achmardî vâr:</l>
					<l n="23" xml:id="chapter-14-div-14-l-413">daz ist ein sîdîn lachen.</l>
					<l n="24" xml:id="chapter-14-div-14-l-414">dar ûz hiez er im machen</l>
					<l n="25" xml:id="chapter-14-div-14-l-415">wâpenroc und kursît</l>
					<l n="26" xml:id="chapter-14-div-14-l-416">(ez ist bezzer denne der samît),</l>
					<l n="27" xml:id="chapter-14-div-14-l-417">hermîn anker drûf genæt,</l>
					<l n="28" xml:id="chapter-14-div-14-l-418">guldîniu seil dran gedræt.</l>
					<l n="29" xml:id="chapter-14-div-14-l-419">sîne anker heten niht bekort</l>
					<l n="30" xml:id="chapter-14-div-14-l-420">ganzes landes noch landes ort:</l>
				</div>
			</div>
			<div n="15" xml:id="chapter-15" type="chapter" data-level="1">
				<div xml:id="chapter-15-div-15" data-level="2">
					<l n="1" xml:id="chapter-15-div-15-l-421">dâ enwâren si ninder în geslagen.</l>
					<l n="2" xml:id="chapter-15-div-15-l-422">der herre muoste vürbaz tragen</l>
					<l n="3" xml:id="chapter-15-div-15-l-423">disen wâpenlîchen last</l>
					<l n="4" xml:id="chapter-15-div-15-l-424">in manegiu lant, der werde gast,</l>
					<l n="5" xml:id="chapter-15-div-15-l-425">nâch dem anker disiu mâl,</l>
					<l n="6" xml:id="chapter-15-div-15-l-426">wande er deheiner slahte twâl</l>
					<l n="7" xml:id="chapter-15-div-15-l-427">hete ninder noch gebite.</l>
					<l n="8" xml:id="chapter-15-div-15-l-428">wie vil er lande durchrite</l>
					<l n="9" xml:id="chapter-15-div-15-l-429">und in schiffen umbevüere?</l>
					<l n="10" xml:id="chapter-15-div-15-l-430">ob ich iu dâ nâch swüere,</l>
					<l n="11" xml:id="chapter-15-div-15-l-431">sô saget iu ûf mînen eit</l>
					<l n="12" xml:id="chapter-15-div-15-l-432">mîn ritterlîchiu sicherheit,</l>
					<l n="13" xml:id="chapter-15-div-15-l-433">als mir diu âventiure giht.</l>
					<l n="14" xml:id="chapter-15-div-15-l-434">ich enhân nû mêr geziuges niht.</l>
					<l n="15" xml:id="chapter-15-div-15-l-435">diu saget, sîn manlîchiu kraft</l>
					<l n="16" xml:id="chapter-15-div-15-l-436">behielt den prîs in heidenschaft,</l>
					<l n="17" xml:id="chapter-15-div-15-l-437">ze Marroch und ze Persiâ.</l>
					<l n="18" xml:id="chapter-15-div-15-l-438">sîn hant bezalde ouch anderswâ,</l>
					<l n="19" xml:id="chapter-15-div-15-l-439">ze Dômas und ze Hâlap</l>
					<l n="20" xml:id="chapter-15-div-15-l-440">und swâ man ritterschaft dâ gap,</l>
					<l n="21" xml:id="chapter-15-div-15-l-441">z Arâbîe und vor Arâbî,</l>
					<l n="22" xml:id="chapter-15-div-15-l-442">daz er was gegenstrîtes vrî</l>
					<l n="23" xml:id="chapter-15-div-15-l-443">vor ieslîchem einem man.</l>
					<l n="24" xml:id="chapter-15-div-15-l-444">disen ruoft er dâ gewan.</l>
					<l n="25" xml:id="chapter-15-div-15-l-445">sîns herzen gir nâch prîse greif:</l>
					<l n="26" xml:id="chapter-15-div-15-l-446">ir aller tât vor im zesleif</l>
					<l n="27" xml:id="chapter-15-div-15-l-447">und was vil nâch entnihtet.</l>
					<l n="28" xml:id="chapter-15-div-15-l-448">sus was ie der berihtet,</l>
					<l n="29" xml:id="chapter-15-div-15-l-449">der gein im tjostierens phlac.</l>
					<l n="30" xml:id="chapter-15-div-15-l-450">man jach im des ze Baldac,</l>
				</div>
			</div>
			<div n="16" xml:id="chapter-16" type="chapter" data-level="1">
				<div xml:id="chapter-16-div-16" data-level="2">
					<l n="1" xml:id="chapter-16-div-16-l-451">sîn ellen strebete sunder wanc.</l>
					<l n="2" xml:id="chapter-16-div-16-l-452">von dan vuor er gein Zazamanc</l>
					<l n="3" xml:id="chapter-16-div-16-l-453">in daz künecrîche.</l>
					<l n="4" xml:id="chapter-16-div-16-l-454">die klageten al gelîche</l>
					<l n="5" xml:id="chapter-16-div-16-l-455">îsenharten, der den lîp</l>
					<l n="6" xml:id="chapter-16-div-16-l-456">in dienste verlôs umbe ein wîp:</l>
					<l n="7" xml:id="chapter-16-div-16-l-457">des twanc in Belacâne.</l>
					<l n="8" xml:id="chapter-16-div-16-l-458">diu süeze valsches âne,</l>
					<l n="9" xml:id="chapter-16-div-16-l-459">daz si im ir minne nie gebôt,</l>
					<l n="10" xml:id="chapter-16-div-16-l-460">des lac er nâch ir minne tôt.</l>
					<l n="11" xml:id="chapter-16-div-16-l-461">den râchen sîne mâge</l>
					<l n="12" xml:id="chapter-16-div-16-l-462">offenlîche und an der lâge:</l>
					<l n="13" xml:id="chapter-16-div-16-l-463">die vrouwen twungen si mit her.</l>
					<l n="14" xml:id="chapter-16-div-16-l-464">diu was mit ellenthafter wer,</l>
					<l n="15" xml:id="chapter-16-div-16-l-465">dô Gahmuret kom in ir lant,</l>
					<l n="16" xml:id="chapter-16-div-16-l-466">daz von Schotten Vridebrant</l>
					<l n="17" xml:id="chapter-16-div-16-l-467">mit schiffes her verbrande,</l>
					<l n="18" xml:id="chapter-16-div-16-l-468">ê daz er dannen wande.</l>
					<l n="19" xml:id="chapter-16-div-16-l-469">nû hœret wie unser ritter var.</l>
					<l n="20" xml:id="chapter-16-div-16-l-470">daz mer warf in mit sturme dar,</l>
					<l n="21" xml:id="chapter-16-div-16-l-471">sô daz er kûme iedoch genas.</l>
					<l n="22" xml:id="chapter-16-div-16-l-472">gein der küneginne palas</l>
					<l n="23" xml:id="chapter-16-div-16-l-473">kom er gesigelt in die habe:</l>
					<l n="24" xml:id="chapter-16-div-16-l-474">dâ wart er vil geschouwet abe.</l>
					<l n="25" xml:id="chapter-16-div-16-l-475">dô sach er ûz an daz velt:</l>
					<l n="26" xml:id="chapter-16-div-16-l-476">dâ was geslagen manec zelt</l>
					<l n="27" xml:id="chapter-16-div-16-l-477">alumbe die stat, wan gein dem mer.</l>
					<l n="28" xml:id="chapter-16-div-16-l-478">dâ lâgen zwei kreftegiu her.</l>
					<l n="29" xml:id="chapter-16-div-16-l-479">dô hiez er vrâgen der mære,</l>
					<l n="30" xml:id="chapter-16-div-16-l-480">wes diu burc wære:</l>
				</div>
			</div>
			<div n="17" xml:id="chapter-17" type="chapter" data-level="1">
				<div xml:id="chapter-17-div-17" data-level="2">
					<l n="1" xml:id="chapter-17-div-17-l-481">[wan ir künde nie gewan</l>
					<l n="2" xml:id="chapter-17-div-17-l-482">er noch dehein sin schifman.]</l>
					<l n="3" xml:id="chapter-17-div-17-l-483">si tæten sînen boten kunt,</l>
					<l n="4" xml:id="chapter-17-div-17-l-484">ez wære Patelamunt.</l>
					<l n="5" xml:id="chapter-17-div-17-l-485">daz wart im minneclîche enboten.</l>
					<l n="6" xml:id="chapter-17-div-17-l-486">si manden in bî ir goten</l>
					<l n="7" xml:id="chapter-17-div-17-l-487">daz er in hülfe: des wære in nôt,</l>
					<l n="8" xml:id="chapter-17-div-17-l-488">si enrüngen niht wan umbe den tôt.</l>
					<l n="9" xml:id="chapter-17-div-17-l-489">dô der junge Anschevîn</l>
					<l n="10" xml:id="chapter-17-div-17-l-490">vernam ir kumberlîchen pîn,</l>
					<l n="11" xml:id="chapter-17-div-17-l-491">er bôt sîn dienest umbe guot,</l>
					<l n="12" xml:id="chapter-17-div-17-l-492">als noch vil dicke ein ritter tuot,</l>
					<l n="13" xml:id="chapter-17-div-17-l-493">oder daz si im sageten umbe waz</l>
					<l n="14" xml:id="chapter-17-div-17-l-494">er solde doln der vînde haz.</l>
					<l n="15" xml:id="chapter-17-div-17-l-495">dô sprach ûz einem munde</l>
					<l n="16" xml:id="chapter-17-div-17-l-496">der sieche und der gesunde,</l>
					<l n="17" xml:id="chapter-17-div-17-l-497">daz im wære al gemeine</l>
					<l n="18" xml:id="chapter-17-div-17-l-498">ir golt und ir gesteine,</l>
					<l n="19" xml:id="chapter-17-div-17-l-499">des solde er alles herre wesen</l>
					<l n="20" xml:id="chapter-17-div-17-l-500">und der möhte wol bî in genesen.</l>
					<l n="21" xml:id="chapter-17-div-17-l-501">doch bedorfte er wênec soldes:</l>
					<l n="22" xml:id="chapter-17-div-17-l-502">von Arâbî des goldes</l>
					<l n="23" xml:id="chapter-17-div-17-l-503">hete er manegen knollen brâht.</l>
					<l n="24" xml:id="chapter-17-div-17-l-504">liute vinster sô diu naht</l>
					<l n="25" xml:id="chapter-17-div-17-l-505">wâren alle die von Zazamanc.</l>
					<l n="26" xml:id="chapter-17-div-17-l-506">bî den dûhte in diu wîle lanc:</l>
					<l n="27" xml:id="chapter-17-div-17-l-507">doch hiez er herberge nemen.</l>
					<l n="28" xml:id="chapter-17-div-17-l-508">des mohte ouch si vil wol gezemen,</l>
					<l n="29" xml:id="chapter-17-div-17-l-509">daz si im die besten gâben.</l>
					<l n="30" xml:id="chapter-17-div-17-l-510">die vrouwen dennoch lâgen</l>
				</div>
			</div>
			<div n="18" xml:id="chapter-18" type="chapter" data-level="1">
				<div xml:id="chapter-18-div-18" data-level="2">
					<l n="1" xml:id="chapter-18-div-18-l-511">zen venstern unde sâhen dar:</l>
					<l n="2" xml:id="chapter-18-div-18-l-512">si næmen des vil rehte war,</l>
					<l n="3" xml:id="chapter-18-div-18-l-513">sîne knappen und sîn harnas,</l>
					<l n="4" xml:id="chapter-18-div-18-l-514">wie daz gefeitieret was.</l>
					<l n="5" xml:id="chapter-18-div-18-l-515">dô truoc der helt milde</l>
					<l n="6" xml:id="chapter-18-div-18-l-516">ûf einem hermîn schilde</l>
					<l n="7" xml:id="chapter-18-div-18-l-517">ich enweiz wie manegen zobelbalc:</l>
					<l n="8" xml:id="chapter-18-div-18-l-518">der küneginne marschalc</l>
					<l n="9" xml:id="chapter-18-div-18-l-519">hetez vür einen anker grôz.</l>
					<l n="10" xml:id="chapter-18-div-18-l-520">ze sehen in wênec dar verdrôz.</l>
					<l n="11" xml:id="chapter-18-div-18-l-521">dô muosten sîniu ougen jehen</l>
					<l n="12" xml:id="chapter-18-div-18-l-522">daz er hete ê gesehen</l>
					<l n="13" xml:id="chapter-18-div-18-l-523">disen ritter oder sînen schîn.</l>
					<l n="14" xml:id="chapter-18-div-18-l-524">daz muoste z Alexandrîe sîn,</l>
					<l n="15" xml:id="chapter-18-div-18-l-525">dô der bâruc dâ vor lac:</l>
					<l n="16" xml:id="chapter-18-div-18-l-526">sînen prîs dâ niemen widerwac.</l>
					<l n="17" xml:id="chapter-18-div-18-l-527">sus vuor der muotes rîche</l>
					<l n="18" xml:id="chapter-18-div-18-l-528">in die stat behagenlîche.</l>
					<l n="19" xml:id="chapter-18-div-18-l-529">zehen soumære hiez er vazzen.</l>
					<l n="20" xml:id="chapter-18-div-18-l-530">die zogeten hin die gazzen:</l>
					<l n="21" xml:id="chapter-18-div-18-l-531">dâ riten zweinzec knappen nâch.</l>
					<l n="22" xml:id="chapter-18-div-18-l-532">sîn bovel man dort vor ersach:</l>
					<l n="23" xml:id="chapter-18-div-18-l-533">garzûne, koche und ir knaben</l>
					<l n="24" xml:id="chapter-18-div-18-l-534">heten sich hin vür erhaben.</l>
					<l n="25" xml:id="chapter-18-div-18-l-535">stolz was sîn gesinde.</l>
					<l n="26" xml:id="chapter-18-div-18-l-536">zwelf wol geborner kinde</l>
					<l n="27" xml:id="chapter-18-div-18-l-537">dâ hinden nâch den knappen riten</l>
					<l n="28" xml:id="chapter-18-div-18-l-538">an guoter zuht mit süezen siten:</l>
					<l n="29" xml:id="chapter-18-div-18-l-539">etslîcher was ein Sarrazîn.</l>
					<l n="30" xml:id="chapter-18-div-18-l-540">dar nâch muoste ouch getrecket sîn</l>
				</div>
			</div>
			<div n="19" xml:id="chapter-19" type="chapter" data-level="1">
				<div xml:id="chapter-19-div-19" data-level="2">
					<l n="1" xml:id="chapter-19-div-19-l-541">aht ors mit zindâle</l>
					<l n="2" xml:id="chapter-19-div-19-l-542">verdecket al zemâle,</l>
					<l n="3" xml:id="chapter-19-div-19-l-543">daz niunde sînen satel truoc.</l>
					<l n="4" xml:id="chapter-19-div-19-l-544">ein schilt, des ich ê gewuoc,</l>
					<l n="5" xml:id="chapter-19-div-19-l-545">den vuorte ein knappe vil gemeit.</l>
					<l n="6" xml:id="chapter-19-div-19-l-546">dâ bî nâch den selben reit</l>
					<l n="7" xml:id="chapter-19-div-19-l-547">pusûner, der man noch bedarf.</l>
					<l n="8" xml:id="chapter-19-div-19-l-548">ein tambûrer sluoc und warf</l>
					<l n="9" xml:id="chapter-19-div-19-l-549">hôhe sîne tambûr.</l>
					<l n="10" xml:id="chapter-19-div-19-l-550">den herren nam vil untûr,</l>
					<l n="11" xml:id="chapter-19-div-19-l-551">dâ enriten floitierre bî</l>
					<l n="12" xml:id="chapter-19-div-19-l-552">und guoter videlære drî.</l>
					<l n="13" xml:id="chapter-19-div-19-l-553">den was allen niht ze gâch.</l>
					<l n="14" xml:id="chapter-19-div-19-l-554">selbe reit er hinden nâch</l>
					<l n="15" xml:id="chapter-19-div-19-l-555">und sîn marnære,</l>
					<l n="16" xml:id="chapter-19-div-19-l-556">der wîse und der mære.</l>
					<l n="17" xml:id="chapter-19-div-19-l-557">swaz da was volkes inne,</l>
					<l n="18" xml:id="chapter-19-div-19-l-558">mœre und mœrinne</l>
					<l n="19" xml:id="chapter-19-div-19-l-559">was beidiu wîp unde man.</l>
					<l n="20" xml:id="chapter-19-div-19-l-560">der herre schouwen began</l>
					<l n="21" xml:id="chapter-19-div-19-l-561">manegen schilt zebrochen,</l>
					<l n="22" xml:id="chapter-19-div-19-l-562">mit spern gar durchstochen:</l>
					<l n="23" xml:id="chapter-19-div-19-l-563">der was dâ vil gehangen vür</l>
					<l n="24" xml:id="chapter-19-div-19-l-564">an die wende und an die tür.</l>
					<l n="25" xml:id="chapter-19-div-19-l-565">si heten jâmer unde guft.</l>
					<l n="26" xml:id="chapter-19-div-19-l-566">in diu venster gein dem luft</l>
					<l n="27" xml:id="chapter-19-div-19-l-567">was gebettet manegem wunden man,</l>
					<l n="28" xml:id="chapter-19-div-19-l-568">swenne er dem arzât gewan,</l>
					<l n="29" xml:id="chapter-19-div-19-l-569">daz er doch mohte niht genesen.</l>
					<l n="30" xml:id="chapter-19-div-19-l-570">der was bî vînden gewesen:</l>
				</div>
			</div>
			<div n="20" xml:id="chapter-20" type="chapter" data-level="1">
				<div xml:id="chapter-20-div-20" data-level="2">
					<l n="1" xml:id="chapter-20-div-20-l-571">sus warp ie der ungerne vlôch.</l>
					<l n="2" xml:id="chapter-20-div-20-l-572">vil orse man im widerzôch</l>
					<l n="3" xml:id="chapter-20-div-20-l-573">durchstochen und verhouwen.</l>
					<l n="4" xml:id="chapter-20-div-20-l-574">manege tunkele vrouwen</l>
					<l n="5" xml:id="chapter-20-div-20-l-575">sach er beidenthalben sîn,</l>
					<l n="6" xml:id="chapter-20-div-20-l-576">nâch rabens varwe was ir schîn.</l>
					<l n="7" xml:id="chapter-20-div-20-l-577">sîn wirt in minneclîche emphienc,</l>
					<l n="8" xml:id="chapter-20-div-20-l-578">daz im nâch vreuden sît ergienc.</l>
					<l n="9" xml:id="chapter-20-div-20-l-579">daz was ein ellens rîcher man:</l>
					<l n="10" xml:id="chapter-20-div-20-l-580">mit sîner hant hete er getân</l>
					<l n="11" xml:id="chapter-20-div-20-l-581">manegen stich unde slac,</l>
					<l n="12" xml:id="chapter-20-div-20-l-582">wande er einer porten phlac.</l>
					<l n="13" xml:id="chapter-20-div-20-l-583">bî dem er manegen ritter vant,</l>
					<l n="14" xml:id="chapter-20-div-20-l-584">die ir hende hiengen in diu bant</l>
					<l n="15" xml:id="chapter-20-div-20-l-585">und den ir houbet wâren verbunden.</l>
					<l n="16" xml:id="chapter-20-div-20-l-586">die heten solhe wunden,</l>
					<l n="17" xml:id="chapter-20-div-20-l-587">daz si doch tâten ritterschaft:</l>
					<l n="18" xml:id="chapter-20-div-20-l-588">si heten lâzen niht ir kraft.</l>
					<l n="19" xml:id="chapter-20-div-20-l-589">der burcgrâve von der stat</l>
					<l n="20" xml:id="chapter-20-div-20-l-590">sînen gast dô minneclîchen bat,</l>
					<l n="21" xml:id="chapter-20-div-20-l-591">daz er niht verbære</l>
					<l n="22" xml:id="chapter-20-div-20-l-592">al daz sîn wille wære</l>
					<l n="23" xml:id="chapter-20-div-20-l-593">über sîn guot und über den lîp.</l>
					<l n="24" xml:id="chapter-20-div-20-l-594">er vuorte in dâ er vant sîn wîp,</l>
					<l n="25" xml:id="chapter-20-div-20-l-595">diu Gahmureten kuste,</l>
					<l n="26" xml:id="chapter-20-div-20-l-596">des in doch wênec geluste.</l>
					<l n="27" xml:id="chapter-20-div-20-l-597">dar nâch vuor er enbîzen sân.</l>
					<l n="28" xml:id="chapter-20-div-20-l-598">dô diz alsus was getân,</l>
					<l n="29" xml:id="chapter-20-div-20-l-599">der marschalc vuor von im zehant</l>
					<l n="30" xml:id="chapter-20-div-20-l-600">aldâ er die küneginne vant,</l>
				</div>
			</div>
			<div n="21" xml:id="chapter-21" type="chapter" data-level="1">
				<div xml:id="chapter-21-div-21" data-level="2">
					<l n="1" xml:id="chapter-21-div-21-l-601">und iesch vil grôziu botenbrôt.</l>
					<l n="2" xml:id="chapter-21-div-21-l-602">er sprach: "vrouwe, unser nôt</l>
					<l n="3" xml:id="chapter-21-div-21-l-603">ist mit vreuden zegangen.</l>
					<l n="4" xml:id="chapter-21-div-21-l-604">den wir hie haben emphangen,</l>
					<l n="5" xml:id="chapter-21-div-21-l-605">daz ist ein ritter sô getân,</l>
					<l n="6" xml:id="chapter-21-div-21-l-606">daz wir ze vlêhen immer hân</l>
					<l n="7" xml:id="chapter-21-div-21-l-607">unsern goten, die in uns brâhten,</l>
					<l n="8" xml:id="chapter-21-div-21-l-608">daz si des ie gedâhten."</l>
					<l n="9" xml:id="chapter-21-div-21-l-609">"nû sage mir ûf die triuwe dîn,</l>
					<l n="10" xml:id="chapter-21-div-21-l-610">wer der ritter müge sîn.'</l>
					<l n="11" xml:id="chapter-21-div-21-l-611">"vrouwe, er ist ein degen fier,</l>
					<l n="12" xml:id="chapter-21-div-21-l-612">des bâruckes soldier,</l>
					<l n="13" xml:id="chapter-21-div-21-l-613">ein Anschevîn von hôher art.</l>
					<l n="14" xml:id="chapter-21-div-21-l-614">âvoi wie wênec wirt gespart</l>
					<l n="15" xml:id="chapter-21-div-21-l-615">sîn lîp, swâ man in læzet an!</l>
					<l n="16" xml:id="chapter-21-div-21-l-616">wie rehte er dar unde dan</l>
					<l n="17" xml:id="chapter-21-div-21-l-617">entwîchet unde kêret!</l>
					<l n="18" xml:id="chapter-21-div-21-l-618">die vînde er schaden lêret.</l>
					<l n="19" xml:id="chapter-21-div-21-l-619">ich sach in strîten schône:</l>
					<l n="20" xml:id="chapter-21-div-21-l-620">dâ die Babilône</l>
					<l n="21" xml:id="chapter-21-div-21-l-621">Alexandrîe lœsen solden</l>
					<l n="22" xml:id="chapter-21-div-21-l-622">und dô si dannen wolden</l>
					<l n="23" xml:id="chapter-21-div-21-l-623">den bâruc trîben mit gewalt,</l>
					<l n="24" xml:id="chapter-21-div-21-l-624">waz ir dâ nider wart gevalt</l>
					<l n="25" xml:id="chapter-21-div-21-l-625">an der schumphentiure!</l>
					<l n="26" xml:id="chapter-21-div-21-l-626">dâ begienc der gehiure</l>
					<l n="27" xml:id="chapter-21-div-21-l-627">mit sînem lîbe solhe tât,</l>
					<l n="28" xml:id="chapter-21-div-21-l-628">si heten vliehens deheinen rât.</l>
					<l n="29" xml:id="chapter-21-div-21-l-629">dar zuo hôrte ich in nennen,</l>
					<l n="30" xml:id="chapter-21-div-21-l-630">man solde wol erkennen</l>
				</div>
			</div>
			<div n="22" xml:id="chapter-22" type="chapter" data-level="1">
				<div xml:id="chapter-22-div-22" data-level="2">
					<l n="1" xml:id="chapter-22-div-22-l-631">daz er den prîs über manegiu lant</l>
					<l n="2" xml:id="chapter-22-div-22-l-632">hete al eine ze sîner hant."</l>
					<l n="3" xml:id="chapter-22-div-22-l-633">"nû sich et wenne oder wie</l>
					<l n="4" xml:id="chapter-22-div-22-l-634">und vüege daz er mich spreche hie.</l>
					<l n="5" xml:id="chapter-22-div-22-l-635">wir hân doch vride al disen tac:</l>
					<l n="6" xml:id="chapter-22-div-22-l-636">dâ von der helt wol rîten mac</l>
					<l n="7" xml:id="chapter-22-div-22-l-637">her ûf ze mir oder sol ich dar?</l>
					<l n="8" xml:id="chapter-22-div-22-l-638">erst anders denne wir gevar:</l>
					<l n="9" xml:id="chapter-22-div-22-l-639">ouwî wan tæte im daz niht wê!</l>
					<l n="10" xml:id="chapter-22-div-22-l-640">daz hete ich gerne ervunden ê,</l>
					<l n="11" xml:id="chapter-22-div-22-l-641">ob mirz die mîne rieten:</l>
					<l n="12" xml:id="chapter-22-div-22-l-642">ich solde im êre bieten,</l>
					<l n="13" xml:id="chapter-22-div-22-l-643">geruochet er mir nâhen.</l>
					<l n="14" xml:id="chapter-22-div-22-l-644">wie sol ich in emphâhen?</l>
					<l n="15" xml:id="chapter-22-div-22-l-645">ist er mir dar zuo wol geborn,</l>
					<l n="16" xml:id="chapter-22-div-22-l-646">daz mîn kus niht si verlorn ?"</l>
					<l n="17" xml:id="chapter-22-div-22-l-647">"vrouwe, erst vür küneges künne erkant:</l>
					<l n="18" xml:id="chapter-22-div-22-l-648">des sî mîn lîp genennet phant.</l>
					<l n="19" xml:id="chapter-22-div-22-l-649">vrouwe, ich wil iuwern vürsten sagen,</l>
					<l n="20" xml:id="chapter-22-div-22-l-650">daz si rîchiu kleider tragen</l>
					<l n="21" xml:id="chapter-22-div-22-l-651">und daz si vor iu bîten,</l>
					<l n="22" xml:id="chapter-22-div-22-l-652">unz daz wir zuo ziu rîten:</l>
					<l n="23" xml:id="chapter-22-div-22-l-653">daz saget ir iuwern vrouwen gar.</l>
					<l n="24" xml:id="chapter-22-div-22-l-654">wan swenne ich nû hin nider var,</l>
					<l n="25" xml:id="chapter-22-div-22-l-655">sô bringe ich iu den werden gast,</l>
					<l n="26" xml:id="chapter-22-div-22-l-656">dem süezer tugende nie gebrast."</l>
					<l n="27" xml:id="chapter-22-div-22-l-657">harte wênec des verdarp,</l>
					<l n="28" xml:id="chapter-22-div-22-l-658">vil behendeclîchen warp</l>
					<l n="29" xml:id="chapter-22-div-22-l-659">der marschalc sîner vrouwen bete.</l>
					<l n="30" xml:id="chapter-22-div-22-l-660">balde wart dô Gahmurete</l>
				</div>
			</div>
			<div n="23" xml:id="chapter-23" type="chapter" data-level="1">
				<div xml:id="chapter-23-div-23" data-level="2">
					<l n="1" xml:id="chapter-23-div-23-l-661">rîchiu kleider dar getragen,</l>
					<l n="2" xml:id="chapter-23-div-23-l-662">diu legete er an: sus hôrte ich sagen,</l>
					<l n="3" xml:id="chapter-23-div-23-l-663">daz diu tiure wæren.</l>
					<l n="4" xml:id="chapter-23-div-23-l-664">anker die swæren</l>
					<l n="5" xml:id="chapter-23-div-23-l-665">von arâbischem golde</l>
					<l n="6" xml:id="chapter-23-div-23-l-666">wâren drûfe als er wolde.</l>
					<l n="7" xml:id="chapter-23-div-23-l-667">dô saz der minnen geltes lôn</l>
					<l n="8" xml:id="chapter-23-div-23-l-668">ûf ein ors, daz ein Babilôn</l>
					<l n="9" xml:id="chapter-23-div-23-l-669">gein im durch tjostieren reit:</l>
					<l n="10" xml:id="chapter-23-div-23-l-670">den stach er drabe, daz was dem leit.</l>
					<l n="11" xml:id="chapter-23-div-23-l-671">ob sîn wirt iht mit im var?</l>
					<l n="12" xml:id="chapter-23-div-23-l-672">er und sîne ritter gar:</l>
					<l n="13" xml:id="chapter-23-div-23-l-673">jâ deiswâr, si sint es vrô.</l>
					<l n="14" xml:id="chapter-23-div-23-l-674">si riten mit ein ander dô</l>
					<l n="15" xml:id="chapter-23-div-23-l-675">und erbeizten vor dem palas,</l>
					<l n="16" xml:id="chapter-23-div-23-l-676">dâ manec ritter ûfe was:</l>
					<l n="17" xml:id="chapter-23-div-23-l-677">die muosten wol gekleidet sîn.</l>
					<l n="18" xml:id="chapter-23-div-23-l-678">sîniu kinder liefen vor im în,</l>
					<l n="19" xml:id="chapter-23-div-23-l-679">ie zwei ein ander an der hant.</l>
					<l n="20" xml:id="chapter-23-div-23-l-680">ir herre manege vrouwen vant,</l>
					<l n="21" xml:id="chapter-23-div-23-l-681">gekleidet wünneclîche.</l>
					<l n="22" xml:id="chapter-23-div-23-l-682">der küneginne rîche</l>
					<l n="23" xml:id="chapter-23-div-23-l-683">ir ougen vuocten hôhen pîn,</l>
					<l n="24" xml:id="chapter-23-div-23-l-684">dô si gesach den Anschevîn</l>
					<l n="25" xml:id="chapter-23-div-23-l-685">(der was minneclîch gevar),</l>
					<l n="26" xml:id="chapter-23-div-23-l-686">daz er entslôz ir herze gar,</l>
					<l n="27" xml:id="chapter-23-div-23-l-687">ez wære ir liep oder leit:</l>
					<l n="28" xml:id="chapter-23-div-23-l-688">daz beslôz dâ vor ir wîpheit.</l>
					<l n="29" xml:id="chapter-23-div-23-l-689">ein wênec si gein im dô trat,</l>
					<l n="30" xml:id="chapter-23-div-23-l-690">ir gast si sich küssen bat.</l>
				</div>
			</div>
			<div n="24" xml:id="chapter-24" type="chapter" data-level="1">
				<div xml:id="chapter-24-div-24" data-level="2">
					<l n="1" xml:id="chapter-24-div-24-l-691">si nam in selbe mit der hant,</l>
					<l n="2" xml:id="chapter-24-div-24-l-692">gein den vînden an die want</l>
					<l n="3" xml:id="chapter-24-div-24-l-693">sâzen si in diu venster wît</l>
					<l n="4" xml:id="chapter-24-div-24-l-694">ûf einen kulter, gesteppet samît,</l>
					<l n="5" xml:id="chapter-24-div-24-l-695">dar under ein weichez bette lac.</l>
					<l n="6" xml:id="chapter-24-div-24-l-696">ist iht liehters denne der tac,</l>
					<l n="7" xml:id="chapter-24-div-24-l-697">dem gelîchte niht diu künegin.</l>
					<l n="8" xml:id="chapter-24-div-24-l-698">si hete wîplîchen sin</l>
					<l n="9" xml:id="chapter-24-div-24-l-699">und was aber anders ritterlîch:</l>
					<l n="10" xml:id="chapter-24-div-24-l-700">der touwegen rôsen ungelîch,</l>
					<l n="11" xml:id="chapter-24-div-24-l-701">nâch swarzer varwe was ir schîn,</l>
					<l n="12" xml:id="chapter-24-div-24-l-702">ir krône ein liehter rubîn.</l>
					<l n="13" xml:id="chapter-24-div-24-l-703">ir houbet man dâ durch sach.</l>
					<l n="14" xml:id="chapter-24-div-24-l-704">diu wirtîn zir gaste sprach,</l>
					<l n="15" xml:id="chapter-24-div-24-l-705">daz ir liep wære sîn komen.</l>
					<l n="16" xml:id="chapter-24-div-24-l-706">"herre, ich hân von iu vernomen</l>
					<l n="17" xml:id="chapter-24-div-24-l-707">vil ritterlîcher werdekeit.</l>
					<l n="18" xml:id="chapter-24-div-24-l-708">durch iuwer zuht lât iu niht wesen leit,</l>
					<l n="19" xml:id="chapter-24-div-24-l-709">ob ich iu mînen kumber klage,</l>
					<l n="20" xml:id="chapter-24-div-24-l-710">den ich nâhe in mînem herzen trage."</l>
					<l n="21" xml:id="chapter-24-div-24-l-711">"mîn helfe iuch, vrouwe, niht irret.</l>
					<l n="22" xml:id="chapter-24-div-24-l-712">swaz iu war oder wirret,</l>
					<l n="23" xml:id="chapter-24-div-24-l-713">swâ daz wenden sol mîn hant,</l>
					<l n="24" xml:id="chapter-24-div-24-l-714">diu sî ze dienste dar benant.</l>
					<l n="25" xml:id="chapter-24-div-24-l-715">ich bin niht wan einec man:</l>
					<l n="26" xml:id="chapter-24-div-24-l-716">swer iu tuot oder hât getân,</l>
					<l n="27" xml:id="chapter-24-div-24-l-717">dâ biute ich gegen mînen schilt.</l>
					<l n="28" xml:id="chapter-24-div-24-l-718">die vînde wênec des bevilt."</l>
					<l n="29" xml:id="chapter-24-div-24-l-719">mit zühten sprach ein vürste sân:</l>
					<l n="30" xml:id="chapter-24-div-24-l-720">"hete wir einen houbetman,</l>
				</div>
			</div>
			<div n="25" xml:id="chapter-25" type="chapter" data-level="1">
				<div xml:id="chapter-25-div-25" data-level="2">
					<l n="1" xml:id="chapter-25-div-25-l-721">wir solden vînde wênec sparn,</l>
					<l n="2" xml:id="chapter-25-div-25-l-722">sît Vridebrant ist hin gevarn.</l>
					<l n="3" xml:id="chapter-25-div-25-l-723">der lœset dort sîn eigen lant:</l>
					<l n="4" xml:id="chapter-25-div-25-l-724">ein künec, heizet Hernant,</l>
					<l n="5" xml:id="chapter-25-div-25-l-725">den er durch Herlinde sluoc,</l>
					<l n="6" xml:id="chapter-25-div-25-l-726">des mâge tuont im leit genuoc,</l>
					<l n="7" xml:id="chapter-25-div-25-l-727">si enwellent sichs niht mâzen.</l>
					<l n="8" xml:id="chapter-25-div-25-l-728">er hât hie helde lâzen,</l>
					<l n="9" xml:id="chapter-25-div-25-l-729">den herzogen Hiutegêr,</l>
					<l n="10" xml:id="chapter-25-div-25-l-730">des rittertât uns manegiu sêr</l>
					<l n="11" xml:id="chapter-25-div-25-l-731">vrumt, und sîn geselleschaft.</l>
					<l n="12" xml:id="chapter-25-div-25-l-732">ir strît hât kunst unde kraft.</l>
					<l n="13" xml:id="chapter-25-div-25-l-733">sô hât hie manegen soldier</l>
					<l n="14" xml:id="chapter-25-div-25-l-734">von Normandie Gaschier,</l>
					<l n="15" xml:id="chapter-25-div-25-l-735">der wîse degen hêre.</l>
					<l n="16" xml:id="chapter-25-div-25-l-736">noch hât hie ritter mêre</l>
					<l n="17" xml:id="chapter-25-div-25-l-737">Kailet von Hoskurast.</l>
					<l n="18" xml:id="chapter-25-div-25-l-738">manegen zornegen gast</l>
					<l n="19" xml:id="chapter-25-div-25-l-739">die bræhten alle in ditze lant,</l>
					<l n="20" xml:id="chapter-25-div-25-l-740">der Schotten künec Vridebrant</l>
					<l n="21" xml:id="chapter-25-div-25-l-741">und sîner genôze viere.</l>
					<l n="22" xml:id="chapter-25-div-25-l-742">mit manegem soldiere</l>
					<l n="23" xml:id="chapter-25-div-25-l-743">westerhalp dort an dem mer</l>
					<l n="24" xml:id="chapter-25-div-25-l-744">dâ liget îsenhartes her</l>
					<l n="25" xml:id="chapter-25-div-25-l-745">mit vliezenden ougen.</l>
					<l n="26" xml:id="chapter-25-div-25-l-746">offenlîch noch tougen</l>
					<l n="27" xml:id="chapter-25-div-25-l-747">gesach si nimmer mêr dehein man,</l>
					<l n="28" xml:id="chapter-25-div-25-l-748">si enmüesten jâmers wunder hân.</l>
					<l n="29" xml:id="chapter-25-div-25-l-749">ir herzen regen die güsse warp,</l>
					<l n="30" xml:id="chapter-25-div-25-l-750">sît an der tjost ir herre starp."</l>
				</div>
			</div>
			<div n="26" xml:id="chapter-26" type="chapter" data-level="1">
				<div xml:id="chapter-26-div-26" data-level="2">
					<l n="1" xml:id="chapter-26-div-26-l-751">der gast zer wirtinne</l>
					<l n="2" xml:id="chapter-26-div-26-l-752">sprach mit ritters sinne:</l>
					<l n="3" xml:id="chapter-26-div-26-l-753">saget mir, ob irs geruochet,</l>
					<l n="4" xml:id="chapter-26-div-26-l-754">durch waz man iuch sô suochet</l>
					<l n="5" xml:id="chapter-26-div-26-l-755">zornlîche mit gewalt.</l>
					<l n="6" xml:id="chapter-26-div-26-l-756">ir habet sô manegen degen balt:</l>
					<l n="7" xml:id="chapter-26-div-26-l-757">mich müet daz si sint verladen</l>
					<l n="8" xml:id="chapter-26-div-26-l-758">mit vînde hazze nâch ir schaden."</l>
					<l n="9" xml:id="chapter-26-div-26-l-759">"daz sage ich iu, herre, sît irs gert.</l>
					<l n="10" xml:id="chapter-26-div-26-l-760">mir diende ein ritter, der was wert:</l>
					<l n="11" xml:id="chapter-26-div-26-l-761">sîn lîp was tugende ein bernde rîs.</l>
					<l n="12" xml:id="chapter-26-div-26-l-762">der helt was küene unde wîs,</l>
					<l n="13" xml:id="chapter-26-div-26-l-763">der triuwe ein reht beklibeniu vruht.</l>
					<l n="14" xml:id="chapter-26-div-26-l-764">sîn zuht wac vür alle zuht.</l>
					<l n="15" xml:id="chapter-26-div-26-l-765">der was noch kiuscher denne ein wîp,</l>
					<l n="16" xml:id="chapter-26-div-26-l-766">vrecheit und ellen truoc sîn lîp.</l>
					<l n="17" xml:id="chapter-26-div-26-l-767">sô engewuohs an ritter milder hant</l>
					<l n="18" xml:id="chapter-26-div-26-l-768">vor im nie über elliu lant.</l>
					<l n="19" xml:id="chapter-26-div-26-l-769">ich enweiz waz nâch uns sül geschehen:</l>
					<l n="20" xml:id="chapter-26-div-26-l-770">des lâzen ander liute jehen.</l>
					<l n="21" xml:id="chapter-26-div-26-l-771">er was gein valscher vuore ein tôr,</l>
					<l n="22" xml:id="chapter-26-div-26-l-772">in swarzer varwe als ich ein môr.</l>
					<l n="23" xml:id="chapter-26-div-26-l-773">sîn vater hiez Tankanîs,</l>
					<l n="24" xml:id="chapter-26-div-26-l-774">ein künec, der hete ouch hôhen prîs.</l>
					<l n="25" xml:id="chapter-26-div-26-l-775">mîn vriunt der hiez îsenhart.</l>
					<l n="26" xml:id="chapter-26-div-26-l-776">mîn wîpheit was unbewart,</l>
					<l n="27" xml:id="chapter-26-div-26-l-777">dô ich sîn dienst nâch minne emphienc.</l>
					<l n="28" xml:id="chapter-26-div-26-l-778">daz ez im nâch vreuden niht ergienc,</l>
					<l n="29" xml:id="chapter-26-div-26-l-779">des muoz ich immer jâmer tragen.</l>
					<l n="30" xml:id="chapter-26-div-26-l-780">si wænent daz ich in schuof erslagen:</l>
				</div>
			</div>
			<div n="27" xml:id="chapter-27" type="chapter" data-level="1">
				<div xml:id="chapter-27-div-27" data-level="2">
					<l n="1" xml:id="chapter-27-div-27-l-781">verrâtens ich doch wênec kan.</l>
					<l n="2" xml:id="chapter-27-div-27-l-782">swie mich des zîhen sîne man,</l>
					<l n="3" xml:id="chapter-27-div-27-l-783">er was mir lieber danne in.</l>
					<l n="4" xml:id="chapter-27-div-27-l-784">âne geziuge ich des niht bin,</l>
					<l n="5" xml:id="chapter-27-div-27-l-785">mit den ichz sol bewæren noch:</l>
					<l n="6" xml:id="chapter-27-div-27-l-786">die rehten wârheit wizzen doch</l>
					<l n="7" xml:id="chapter-27-div-27-l-787">mîne gote und ouch die sîne.</l>
					<l n="8" xml:id="chapter-27-div-27-l-788">er gap mir manege pîne.</l>
					<l n="9" xml:id="chapter-27-div-27-l-789">nû hât mîn schamdiu wîpheit</l>
					<l n="10" xml:id="chapter-27-div-27-l-790">sîn lôn erlenget und mîn leit.</l>
					<l n="11" xml:id="chapter-27-div-27-l-791">dem helde erwarp mîn magetuom</l>
					<l n="12" xml:id="chapter-27-div-27-l-792">an ritterschefte manegen ruom.</l>
					<l n="13" xml:id="chapter-27-div-27-l-793">dô versuochte ich in, ob er kunde sîn</l>
					<l n="14" xml:id="chapter-27-div-27-l-794">ein vriunt: daz wart vil balde schîn.</l>
					<l n="15" xml:id="chapter-27-div-27-l-795">er gap durch mich sîn harnas</l>
					<l n="16" xml:id="chapter-27-div-27-l-796">enwec, daz als ein palas</l>
					<l n="17" xml:id="chapter-27-div-27-l-797">dort stêt, daz ist sîn hôchgezelt:</l>
					<l n="18" xml:id="chapter-27-div-27-l-798">daz brâhten Schotten ûf diz velt.</l>
					<l n="19" xml:id="chapter-27-div-27-l-799">dô daz der helt âne wart,</l>
					<l n="20" xml:id="chapter-27-div-27-l-800">sîn lîp dô wênec wart gespart:</l>
					<l n="21" xml:id="chapter-27-div-27-l-801">des lebens in dâ nâch verdrôz.</l>
					<l n="22" xml:id="chapter-27-div-27-l-802">manege âventiure suochte er blôz:</l>
					<l n="23" xml:id="chapter-27-div-27-l-803">dô diz alsô was,</l>
					<l n="24" xml:id="chapter-27-div-27-l-804">ein vürste Protizilas</l>
					<l n="25" xml:id="chapter-27-div-27-l-805">(der hiez mîn massenîe),</l>
					<l n="26" xml:id="chapter-27-div-27-l-806">vor zageheit der vrîe,</l>
					<l n="27" xml:id="chapter-27-div-27-l-807">ûz durch âventiure reit,</l>
					<l n="28" xml:id="chapter-27-div-27-l-808">dâ grôz schade in niht vermeit,</l>
					<l n="29" xml:id="chapter-27-div-27-l-809">zem fôreist in Azagouc.</l>
					<l n="30" xml:id="chapter-27-div-27-l-810">ein tjost im sterben niht erlouc,</l>
				</div>
			</div>
			<div n="28" xml:id="chapter-28" type="chapter" data-level="1">
				<div xml:id="chapter-28-div-28" data-level="2">
					<l n="1" xml:id="chapter-28-div-28-l-811">die er tet ûf einen küenen man,</l>
					<l n="2" xml:id="chapter-28-div-28-l-812">der ouch sîn ende aldâ gewan:</l>
					<l n="3" xml:id="chapter-28-div-28-l-813">daz was mîn vriunt îsenhart.</l>
					<l n="4" xml:id="chapter-28-div-28-l-814">ir ieweder innen wart</l>
					<l n="5" xml:id="chapter-28-div-28-l-815">eins spers durch schilt und durch den lîp.</l>
					<l n="6" xml:id="chapter-28-div-28-l-816">daz klage ich noch vil armez wîp:</l>
					<l n="7" xml:id="chapter-28-div-28-l-817">ir beider tôt mich immer müet,</l>
					<l n="8" xml:id="chapter-28-div-28-l-818">ûf mîner triuwe jâmer blüet.</l>
					<l n="9" xml:id="chapter-28-div-28-l-819">ich enwart nie wîp deheines man."</l>
					<l n="10" xml:id="chapter-28-div-28-l-820">Gahmureten dûhte sân,</l>
					<l n="11" xml:id="chapter-28-div-28-l-821">swie si wære ein heidenin,</l>
					<l n="12" xml:id="chapter-28-div-28-l-822">mit triuwen wîplîcher sin</l>
					<l n="13" xml:id="chapter-28-div-28-l-823">in wîbes herze nie geslouf.</l>
					<l n="14" xml:id="chapter-28-div-28-l-824">ir kiusche was ein reiner touf</l>
					<l n="15" xml:id="chapter-28-div-28-l-825">und ouch der regen der si begôz,</l>
					<l n="16" xml:id="chapter-28-div-28-l-826">der wâc der von ir ougen vlôz</l>
					<l n="17" xml:id="chapter-28-div-28-l-827">ûf ir zobel und an ir brust.</l>
					<l n="18" xml:id="chapter-28-div-28-l-828">riuwen phlege was ir gelust</l>
					<l n="19" xml:id="chapter-28-div-28-l-829">und rehtiu jâmers lêre.</l>
					<l n="20" xml:id="chapter-28-div-28-l-830">si sagete im vürbaz mêre:</l>
					<l n="21" xml:id="chapter-28-div-28-l-831">"dô suochte mich von über mer</l>
					<l n="22" xml:id="chapter-28-div-28-l-832">der Schotten künec mit sînem her:</l>
					<l n="23" xml:id="chapter-28-div-28-l-833">der was sîns œheimes sun.</l>
					<l n="24" xml:id="chapter-28-div-28-l-834">si enmohten mir niht mêr getuon</l>
					<l n="25" xml:id="chapter-28-div-28-l-835">schaden, denne mir was geschehen</l>
					<l n="26" xml:id="chapter-28-div-28-l-836">an îsenharte, ich muoz es jehen."</l>
					<l n="27" xml:id="chapter-28-div-28-l-837">diu vrouwe ersiufte dicke.</l>
					<l n="28" xml:id="chapter-28-div-28-l-838">durch die zeher manege blicke</l>
					<l n="29" xml:id="chapter-28-div-28-l-839">si schamde gastlîchen sach</l>
					<l n="30" xml:id="chapter-28-div-28-l-840">an Gahmureten: dô verjach</l>
				</div>
			</div>
			<div n="29" xml:id="chapter-29" type="chapter" data-level="1">
				<div xml:id="chapter-29-div-29" data-level="2">
					<l n="1" xml:id="chapter-29-div-29-l-841">ir ougen dem herzen sân,</l>
					<l n="2" xml:id="chapter-29-div-29-l-842">daz er wære wol getân.</l>
					<l n="3" xml:id="chapter-29-div-29-l-843">si kunde ouch liehte varwe spehen,</l>
					<l n="4" xml:id="chapter-29-div-29-l-844">wan si hete ê gesehen</l>
					<l n="5" xml:id="chapter-29-div-29-l-845">manegen liehten heiden.</l>
					<l n="6" xml:id="chapter-29-div-29-l-846">aldâ wart under in beiden</l>
					<l n="7" xml:id="chapter-29-div-29-l-847">ein vil getriulîchiu ger:</l>
					<l n="8" xml:id="chapter-29-div-29-l-848">sie sach dar und er sach her.</l>
					<l n="9" xml:id="chapter-29-div-29-l-849">dar nâch hiez si schenken sân.</l>
					<l n="10" xml:id="chapter-29-div-29-l-850">torste si, daz wære verlân:</l>
					<l n="11" xml:id="chapter-29-div-29-l-851">ez müete si daz ez niht beleip,</l>
					<l n="12" xml:id="chapter-29-div-29-l-852">wande ez die ritter ie vertreip,</l>
					<l n="13" xml:id="chapter-29-div-29-l-853">die gerne sprâchen wider diu wîp.</l>
					<l n="14" xml:id="chapter-29-div-29-l-854">doch was ir lîp sîn selbes lîp:</l>
					<l n="15" xml:id="chapter-29-div-29-l-855">ouch hete er ir den muot gegeben,</l>
					<l n="16" xml:id="chapter-29-div-29-l-856">sîn leben was der vrouwen leben.</l>
					<l n="17" xml:id="chapter-29-div-29-l-857">dô stuont er ûf unde sprach:</l>
					<l n="18" xml:id="chapter-29-div-29-l-858">"vrouwe, ich tuon iu ungemach:</l>
					<l n="19" xml:id="chapter-29-div-29-l-859">ich kan ze lange sitzen.</l>
					<l n="20" xml:id="chapter-29-div-29-l-860">daz entuon ich niht mit witzen.</l>
					<l n="21" xml:id="chapter-29-div-29-l-861">mir ist vil dienestlîchen leit</l>
					<l n="22" xml:id="chapter-29-div-29-l-862">daz iuwer kumber ist sô breit.</l>
					<l n="23" xml:id="chapter-29-div-29-l-863">vrouwe, gebietet über mich:</l>
					<l n="24" xml:id="chapter-29-div-29-l-864">swar ir welt, darst mîn gerich.</l>
					<l n="25" xml:id="chapter-29-div-29-l-865">ich diene iu allez daz ich sol."</l>
					<l n="26" xml:id="chapter-29-div-29-l-866">si sprach: "herre, des trûwe ich wol."</l>
					<l n="27" xml:id="chapter-29-div-29-l-867">der burcgrâve, sîn wirt,</l>
					<l n="28" xml:id="chapter-29-div-29-l-868">nû vil wênec des verbirt,</l>
					<l n="29" xml:id="chapter-29-div-29-l-869">er enkürze im sîne stunde.</l>
					<l n="30" xml:id="chapter-29-div-29-l-870">ze vrâgen er begunde,</l>
				</div>
			</div>
			<div n="30" xml:id="chapter-30" type="chapter" data-level="1">
				<div xml:id="chapter-30-div-30" data-level="2">
					<l n="1" xml:id="chapter-30-div-30-l-871">ob er wolde baneken rîten,</l>
					<l n="2" xml:id="chapter-30-div-30-l-872">"und schouwet wâ wir strîten,</l>
					<l n="3" xml:id="chapter-30-div-30-l-873">wie unser porten sîn behuot."</l>
					<l n="4" xml:id="chapter-30-div-30-l-874">Gahmuret der degen guot</l>
					<l n="5" xml:id="chapter-30-div-30-l-875">sprach, er wolde gerne sehen</l>
					<l n="6" xml:id="chapter-30-div-30-l-876">wâ ritterschaft dâ wære geschehen.</l>
					<l n="7" xml:id="chapter-30-div-30-l-877">her abe mit dem helde reit</l>
					<l n="8" xml:id="chapter-30-div-30-l-878">manec ritter vil gemeit,</l>
					<l n="9" xml:id="chapter-30-div-30-l-879">hie der wîse, dort der tumbe.</l>
					<l n="10" xml:id="chapter-30-div-30-l-880">si vuorten in alumbe</l>
					<l n="11" xml:id="chapter-30-div-30-l-881">vür sehzehen porten.</l>
					<l n="12" xml:id="chapter-30-div-30-l-882">si beschieden im mit worten,</l>
					<l n="13" xml:id="chapter-30-div-30-l-883">daz der deheiniu wære bespart,</l>
					<l n="14" xml:id="chapter-30-div-30-l-884">"sît würde gerochen îsenhart</l>
					<l n="15" xml:id="chapter-30-div-30-l-885">an uns mit zorne, naht noch tac.</l>
					<l n="16" xml:id="chapter-30-div-30-l-886">unser strît vil nâch gelîche wac:</l>
					<l n="17" xml:id="chapter-30-div-30-l-887">man beslôz ir deheine sît.</l>
					<l n="18" xml:id="chapter-30-div-30-l-888">uns gît vor ehte porten strît</l>
					<l n="19" xml:id="chapter-30-div-30-l-889">des getriuwen îsenhartes man.</l>
					<l n="20" xml:id="chapter-30-div-30-l-890">die hânt uns schaden vil getân:</l>
					<l n="21" xml:id="chapter-30-div-30-l-891">si ringent mit zorne,</l>
					<l n="22" xml:id="chapter-30-div-30-l-892">die vürsten wol geborne,</l>
					<l n="23" xml:id="chapter-30-div-30-l-893">des küneges man von Azagouc.</l>
					<l n="24" xml:id="chapter-30-div-30-l-894">vor ieslîcher porte vlouc</l>
					<l n="25" xml:id="chapter-30-div-30-l-895">ob küener schar ein liehter vane,</l>
					<l n="26" xml:id="chapter-30-div-30-l-896">ein durchstochen ritter drane.</l>
					<l n="27" xml:id="chapter-30-div-30-l-897">"als îsenhart den lîp verlôs,</l>
					<l n="28" xml:id="chapter-30-div-30-l-898">sîn volc diu wâpen dâ nâch kôs:</l>
					<l n="29" xml:id="chapter-30-div-30-l-899">dâ gein hân wir einen site,</l>
					<l n="30" xml:id="chapter-30-div-30-l-900">dâ stille wir ir jâmer mite.</l>
				</div>
			</div>
			<div n="31" xml:id="chapter-31" type="chapter" data-level="1">
				<div xml:id="chapter-31-div-31" data-level="2">
					<l n="1" xml:id="chapter-31-div-31-l-901">unser vanen sint erkant,</l>
					<l n="2" xml:id="chapter-31-div-31-l-902">daz zwêne vinger ûz der hant</l>
					<l n="3" xml:id="chapter-31-div-31-l-903">biutet gein dem eide,</l>
					<l n="4" xml:id="chapter-31-div-31-l-904">ir engeschæhe nie sô leide,</l>
					<l n="5" xml:id="chapter-31-div-31-l-905">wan sît daz îsenhart lac tôt</l>
					<l n="6" xml:id="chapter-31-div-31-l-906">(mîner vrouwen vrumte er herzen nôt),</l>
					<l n="7" xml:id="chapter-31-div-31-l-907">sus stêt diu künegîn gemâl,</l>
					<l n="8" xml:id="chapter-31-div-31-l-908">vrou Belacâne, sunder twâl</l>
					<l n="9" xml:id="chapter-31-div-31-l-909">in einen blanken samît</l>
					<l n="10" xml:id="chapter-31-div-31-l-910">gesniten von swarzer varwe sît</l>
					<l n="11" xml:id="chapter-31-div-31-l-911">daz wir diu wâpen kurn an in:</l>
					<l n="12" xml:id="chapter-31-div-31-l-912">ir triuwe an jâmer hât gewin.</l>
					<l n="13" xml:id="chapter-31-div-31-l-913">die steckent ob den porten hôch.</l>
					<l n="14" xml:id="chapter-31-div-31-l-914">vür die andern ehte uns suochet noch</l>
					<l n="15" xml:id="chapter-31-div-31-l-915">des stolzen Vridebrandes her,</l>
					<l n="16" xml:id="chapter-31-div-31-l-916">die getouften von über mer.</l>
					<l n="17" xml:id="chapter-31-div-31-l-917">ieslîcher porte ein vürste phliget,</l>
					<l n="18" xml:id="chapter-31-div-31-l-918">der sich strîtes ûz bewiget</l>
					<l n="19" xml:id="chapter-31-div-31-l-919">mit sîner baniere.</l>
					<l n="20" xml:id="chapter-31-div-31-l-920">wir haben Gaschiere</l>
					<l n="21" xml:id="chapter-31-div-31-l-921">gevangen einen grâven abe.</l>
					<l n="22" xml:id="chapter-31-div-31-l-922">der biutet uns vil grôze habe:</l>
					<l n="23" xml:id="chapter-31-div-31-l-923">der ist Kailetes swester sun.</l>
					<l n="24" xml:id="chapter-31-div-31-l-924">swaz uns der nû mac getuon,</l>
					<l n="25" xml:id="chapter-31-div-31-l-925">daz muoz ie dirre gelten.</l>
					<l n="26" xml:id="chapter-31-div-31-l-926">solh gelücke kumt uns selten.</l>
					<l n="27" xml:id="chapter-31-div-31-l-927">grüenes angers, lützel sandes,</l>
					<l n="28" xml:id="chapter-31-div-31-l-928">wol drîzec poinder landes</l>
					<l n="29" xml:id="chapter-31-div-31-l-929">ist zir gezelten von dem graben:</l>
					<l n="30" xml:id="chapter-31-div-31-l-930">dâ wirt vil manec tjost erhaben."</l>
				</div>
			</div>
			<div n="32" xml:id="chapter-32" type="chapter" data-level="1">
				<div xml:id="chapter-32-div-32" data-level="2">
					<l n="1" xml:id="chapter-32-div-32-l-931">disiu mære sagete im gar sîn wirt:</l>
					<l n="2" xml:id="chapter-32-div-32-l-932">"ein ritter nimmer daz verbirt,</l>
					<l n="3" xml:id="chapter-32-div-32-l-933">er enkome durch tjostieren vür.</l>
					<l n="4" xml:id="chapter-32-div-32-l-934">ob der sîn dienest dort verlür</l>
					<l n="5" xml:id="chapter-32-div-32-l-935">an ir, diu in sande her,</l>
					<l n="6" xml:id="chapter-32-div-32-l-936">waz hülfe in denne sîn vrechiu ger?</l>
					<l n="7" xml:id="chapter-32-div-32-l-937">daz ist der stolze Hiutegêr.</l>
					<l n="8" xml:id="chapter-32-div-32-l-938">von dem mac ich wol sprechen mêr,</l>
					<l n="9" xml:id="chapter-32-div-32-l-939">sît wir hie sîn besezzen,</l>
					<l n="10" xml:id="chapter-32-div-32-l-940">daz der helt vermezzen</l>
					<l n="11" xml:id="chapter-32-div-32-l-941">ie smorgens vil bereite was</l>
					<l n="12" xml:id="chapter-32-div-32-l-942">vor der porte gein dem palas.</l>
					<l n="13" xml:id="chapter-32-div-32-l-943">ouch ist von dem küenen man</l>
					<l n="14" xml:id="chapter-32-div-32-l-944">kleinœtes vil gevüeret dan,</l>
					<l n="15" xml:id="chapter-32-div-32-l-945">daz er durch unser schilde stach,</l>
					<l n="16" xml:id="chapter-32-div-32-l-946">des man vür grôze koste jach</l>
					<l n="17" xml:id="chapter-32-div-32-l-947">sôz die krîgierre brâchen drabe.</l>
					<l n="18" xml:id="chapter-32-div-32-l-948">er valte uns manegen ritter abe.</l>
					<l n="19" xml:id="chapter-32-div-32-l-949">er læt sich gerne schouwen,</l>
					<l n="20" xml:id="chapter-32-div-32-l-950">in lobent ouch unser vrouwen.</l>
					<l n="21" xml:id="chapter-32-div-32-l-951">swen wîp lobent, der wirt erkant:</l>
					<l n="22" xml:id="chapter-32-div-32-l-952">er hât den prîs ze sîner hant</l>
					<l n="23" xml:id="chapter-32-div-32-l-953">und sînes herzen wunne."</l>
					<l n="24" xml:id="chapter-32-div-32-l-954">dô hete diu müede sunne</l>
					<l n="25" xml:id="chapter-32-div-32-l-955">ir liehten blic hin zir gelesen:</l>
					<l n="26" xml:id="chapter-32-div-32-l-956">des banekens muoste ein ende wesen,</l>
					<l n="27" xml:id="chapter-32-div-32-l-957">der gast mit sînem wirte reit.</l>
					<l n="28" xml:id="chapter-32-div-32-l-958">er vant sîn ezzen al bereit.</l>
					<l n="29" xml:id="chapter-32-div-32-l-959">ich muoz iu von ir spîse sagen:</l>
					<l n="30" xml:id="chapter-32-div-32-l-960">diu wart mit zühten vür getragen,</l>
				</div>
			</div>
			<div n="33" xml:id="chapter-33" type="chapter" data-level="1">
				<div xml:id="chapter-33-div-33" data-level="2">
					<l n="1" xml:id="chapter-33-div-33-l-961">man diende in ritterlîche.</l>
					<l n="2" xml:id="chapter-33-div-33-l-962">diu küneginne rîche</l>
					<l n="3" xml:id="chapter-33-div-33-l-963">kom stolzlîch vür sînen tisch.</l>
					<l n="4" xml:id="chapter-33-div-33-l-964">hie stuont der reiger, dort der visch.</l>
					<l n="5" xml:id="chapter-33-div-33-l-965">si was durch daz hin zim gevarn,</l>
					<l n="6" xml:id="chapter-33-div-33-l-966">si wolde selbe daz bewarn</l>
					<l n="7" xml:id="chapter-33-div-33-l-967">daz man sîn phlæge wol ze vromen.</l>
					<l n="8" xml:id="chapter-33-div-33-l-968">si was mit juncvrouwen komen.</l>
					<l n="9" xml:id="chapter-33-div-33-l-969">si kniete nider (daz was im leit),</l>
					<l n="10" xml:id="chapter-33-div-33-l-970">mit ir selber hant si sneit</l>
					<l n="11" xml:id="chapter-33-div-33-l-971">dem ritter sîner spîse ein teil.</l>
					<l n="12" xml:id="chapter-33-div-33-l-972">diu vrouwe was ir gastes geil.</l>
					<l n="13" xml:id="chapter-33-div-33-l-973">dô huop si im sîn trinken dar</l>
					<l n="14" xml:id="chapter-33-div-33-l-974">und phlac sîn wol: ouch nam er war,</l>
					<l n="15" xml:id="chapter-33-div-33-l-975">wie was gebærde und ir wort.</l>
					<l n="16" xml:id="chapter-33-div-33-l-976">zende an sînes tisches ort</l>
					<l n="17" xml:id="chapter-33-div-33-l-977">sâzen sîne spilman</l>
					<l n="18" xml:id="chapter-33-div-33-l-978">und anderhalp sîn kappelân.</l>
					<l n="19" xml:id="chapter-33-div-33-l-979">al schemde er an die vrouwen sach,</l>
					<l n="20" xml:id="chapter-33-div-33-l-980">harte blûclîche er sprach:</l>
					<l n="21" xml:id="chapter-33-div-33-l-981">"ich enhân michs niht genietet,</l>
					<l n="22" xml:id="chapter-33-div-33-l-982">als ir mirz, vrouwe, bietet,</l>
					<l n="23" xml:id="chapter-33-div-33-l-983">mîns lîbes mit solhen êren.</l>
					<l n="24" xml:id="chapter-33-div-33-l-984">ob ich iuch solde lêren,</l>
					<l n="25" xml:id="chapter-33-div-33-l-985">sô wære hînt an iuch gegert</l>
					<l n="26" xml:id="chapter-33-div-33-l-986">eins phlegens des ich wære wert,</l>
					<l n="27" xml:id="chapter-33-div-33-l-987">sô enwært ir niht her abe geriten.</l>
					<l n="28" xml:id="chapter-33-div-33-l-988">getar ich iuch des, vrouwe, biten,</l>
					<l n="29" xml:id="chapter-33-div-33-l-989">sô lât mich in der mâze leben.</l>
					<l n="30" xml:id="chapter-33-div-33-l-990">ir habet mir êre ze vil gegeben."</l>
				</div>
			</div>
			<div n="34" xml:id="chapter-34" type="chapter" data-level="1">
				<div xml:id="chapter-34-div-34" data-level="2">
					<l n="1" xml:id="chapter-34-div-34-l-991">si enwolde ouch des niht lâzen,</l>
					<l n="2" xml:id="chapter-34-div-34-l-992">dâ sîniu kinder sâzen,</l>
					<l n="3" xml:id="chapter-34-div-34-l-993">diu bat si ezzen vaste.</l>
					<l n="4" xml:id="chapter-34-div-34-l-994">diz bôt si zêren ir gaste.</l>
					<l n="5" xml:id="chapter-34-div-34-l-995">gar disiu juncherrelîn</l>
					<l n="6" xml:id="chapter-34-div-34-l-996">wâren holt der künegîn.</l>
					<l n="7" xml:id="chapter-34-div-34-l-997">dar nâch diu vrouwe niht vergaz,</l>
					<l n="8" xml:id="chapter-34-div-34-l-998">si gienc ouch dâ der wirt saz</l>
					<l n="9" xml:id="chapter-34-div-34-l-999">und des wîp, diu burcgrâvîn.</l>
					<l n="10" xml:id="chapter-34-div-34-l-1000">den becher huop diu künegîn,</l>
					<l n="11" xml:id="chapter-34-div-34-l-1001">si sprach: "lâ dir bevolhen sîn</l>
					<l n="12" xml:id="chapter-34-div-34-l-1002">unsern gast: diu êre ist dîn.</l>
					<l n="13" xml:id="chapter-34-div-34-l-1003">dar umbe ich iuch beide mane."</l>
					<l n="14" xml:id="chapter-34-div-34-l-1004">si nam urloup, dô gienc si dane</l>
					<l n="15" xml:id="chapter-34-div-34-l-1005">aber hin wider vür ir gast.</l>
					<l n="16" xml:id="chapter-34-div-34-l-1006">des herze truoc ir minnen last,</l>
					<l n="17" xml:id="chapter-34-div-34-l-1007">daz selbe ouch ir von im geschach,</l>
					<l n="18" xml:id="chapter-34-div-34-l-1008">des ir herze und ir ougen jach:</l>
					<l n="19" xml:id="chapter-34-div-34-l-1009">diu muostens mir ir phlihte hân.</l>
					<l n="20" xml:id="chapter-34-div-34-l-1010">mit zühten sprach diu vrouwe sân:</l>
					<l n="21" xml:id="chapter-34-div-34-l-1011">"gebietet, herre, (swes ir gert,</l>
					<l n="22" xml:id="chapter-34-div-34-l-1012">daz schaffe ich, wande ir sît es wert)</l>
					<l n="23" xml:id="chapter-34-div-34-l-1013">und lât mich iuwer urloup hân.</l>
					<l n="24" xml:id="chapter-34-div-34-l-1014">wirt iu guot gemach getân,</l>
					<l n="25" xml:id="chapter-34-div-34-l-1015">des vreu wir uns über al."</l>
					<l n="26" xml:id="chapter-34-div-34-l-1016">guldîn wæren ir kerzstal,</l>
					<l n="27" xml:id="chapter-34-div-34-l-1017">vier lieht man vor ir drûfe truoc.</l>
					<l n="28" xml:id="chapter-34-div-34-l-1018">si reit ouch dâ si vant genuoc.</l>
					<l n="29" xml:id="chapter-34-div-34-l-1019">si enâzen ouch niht langer dô.</l>
					<l n="30" xml:id="chapter-34-div-34-l-1020">der herre was trûrec unde vrô:</l>
				</div>
			</div>
			<div n="35" xml:id="chapter-35" type="chapter" data-level="1">
				<div xml:id="chapter-35-div-35" data-level="2">
					<l n="1" xml:id="chapter-35-div-35-l-1021">er vreute sich daz man im bôt</l>
					<l n="2" xml:id="chapter-35-div-35-l-1022">grôz êre. in twanc doch ander nôt:</l>
					<l n="3" xml:id="chapter-35-div-35-l-1023">daz was diu strenge minne,</l>
					<l n="4" xml:id="chapter-35-div-35-l-1024">diu neiget hôhe sinne.</l>
					<l n="5" xml:id="chapter-35-div-35-l-1025">diu wirtîn vuor an ir gemach,</l>
					<l n="6" xml:id="chapter-35-div-35-l-1026">harte schiere daz geschach.</l>
					<l n="7" xml:id="chapter-35-div-35-l-1027">man bette dem helde sân,</l>
					<l n="8" xml:id="chapter-35-div-35-l-1028">daz wart mit vlîze getân.</l>
					<l n="9" xml:id="chapter-35-div-35-l-1029">der wirt sprach zem gaste:</l>
					<l n="10" xml:id="chapter-35-div-35-l-1030">"nû sult ir slâfen vaste</l>
					<l n="11" xml:id="chapter-35-div-35-l-1031">und ruowet hînt: des wirt iu nôt."</l>
					<l n="12" xml:id="chapter-35-div-35-l-1032">der wirt den sînen daz gebôt,</l>
					<l n="13" xml:id="chapter-35-div-35-l-1033">si solden dannen kêren.</l>
					<l n="14" xml:id="chapter-35-div-35-l-1034">des gastes junchêren,</l>
					<l n="15" xml:id="chapter-35-div-35-l-1035">der bette alumbe daz sîne lac,</l>
					<l n="16" xml:id="chapter-35-div-35-l-1036">ir houbet dran, wande er des phlac.</l>
					<l n="17" xml:id="chapter-35-div-35-l-1037">dâ stuonden kerzen harte grôz</l>
					<l n="18" xml:id="chapter-35-div-35-l-1038">und brunnen lieht. den helt verdrôz</l>
					<l n="19" xml:id="chapter-35-div-35-l-1039">daz sô lanc was diu naht.</l>
					<l n="20" xml:id="chapter-35-div-35-l-1040">in brâhte dicke in ungemach</l>
					<l n="21" xml:id="chapter-35-div-35-l-1041">diu swarze mœrinne,</l>
					<l n="22" xml:id="chapter-35-div-35-l-1042">des landes küneginne.</l>
					<l n="23" xml:id="chapter-35-div-35-l-1043">er want sich dicke als ein wit,</l>
					<l n="24" xml:id="chapter-35-div-35-l-1044">daz im kracheten diu lit:</l>
					<l n="25" xml:id="chapter-35-div-35-l-1045">strît und minne was sîn ger.</l>
					<l n="26" xml:id="chapter-35-div-35-l-1046">nû wünschet daz mans in gewer.</l>
					<l n="27" xml:id="chapter-35-div-35-l-1047">sîn herze gap von stôzen schal,</l>
					<l n="28" xml:id="chapter-35-div-35-l-1048">wande ez nâch ritterschefte swal.</l>
					<l n="29" xml:id="chapter-35-div-35-l-1049">daz begunde dem recken</l>
					<l n="30" xml:id="chapter-35-div-35-l-1050">sîne brust beide erstrecken,</l>
				</div>
			</div>
			<div n="36" xml:id="chapter-36" type="chapter" data-level="1">
				<div xml:id="chapter-36-div-36" data-level="2">
					<l n="1" xml:id="chapter-36-div-36-l-1051">sô diu senewe tuot daz armbrust.</l>
					<l n="2" xml:id="chapter-36-div-36-l-1052">dâ was ze dræte sîn gelust.</l>
					<l n="3" xml:id="chapter-36-div-36-l-1053">der herre âne allez slâfen lac,</l>
					<l n="4" xml:id="chapter-36-div-36-l-1054">unz er erkôs den grâwen tac:</l>
					<l n="5" xml:id="chapter-36-div-36-l-1055">der gap dennnoch niht liehten schîn.</l>
					<l n="6" xml:id="chapter-36-div-36-l-1056">dô solde ouch dâ bereite sîn</l>
					<l n="7" xml:id="chapter-36-div-36-l-1057">zer messe ein sîn kappelân,</l>
					<l n="8" xml:id="chapter-36-div-36-l-1058">der sanc si gote und ime sân.</l>
					<l n="9" xml:id="chapter-36-div-36-l-1059">sîn harnas truoc man sâ zehant.</l>
					<l n="10" xml:id="chapter-36-div-36-l-1060">er reit dâ man tjostieren vant.</l>
					<l n="11" xml:id="chapter-36-div-36-l-1061">dô saz er an der stunde</l>
					<l n="12" xml:id="chapter-36-div-36-l-1062">ûf ein ors, daz beidiu kunde</l>
					<l n="13" xml:id="chapter-36-div-36-l-1063">hurtlîchen dringen</l>
					<l n="14" xml:id="chapter-36-div-36-l-1064">und snelleclîchen springen,</l>
					<l n="15" xml:id="chapter-36-div-36-l-1065">bekêrec swâ manz wider zôch:</l>
					<l n="16" xml:id="chapter-36-div-36-l-1066">sînen anker ûf dem helme hôch</l>
					<l n="17" xml:id="chapter-36-div-36-l-1067">man gein der porte vüeren sach.</l>
					<l n="18" xml:id="chapter-36-div-36-l-1068">aldâ wîp und man verjach,</l>
					<l n="19" xml:id="chapter-36-div-36-l-1069">si engesæhen nie helt sô wünneclîch,</l>
					<l n="20" xml:id="chapter-36-div-36-l-1070">ir gote im solden sîn gelîch.</l>
					<l n="21" xml:id="chapter-36-div-36-l-1071">man vuorte ouch starkiu sper dâ bî.</l>
					<l n="22" xml:id="chapter-36-div-36-l-1072">wie er gezimieret sî?</l>
					<l n="23" xml:id="chapter-36-div-36-l-1073">sîn ors von îser truoc ein dach,</l>
					<l n="24" xml:id="chapter-36-div-36-l-1074">daz was vür slege des gemach.</l>
					<l n="25" xml:id="chapter-36-div-36-l-1075">dar ûf ein ander decke lac,</l>
					<l n="26" xml:id="chapter-36-div-36-l-1076">ringe, diu niht swære wac:</l>
					<l n="27" xml:id="chapter-36-div-36-l-1077">daz was ein grüener samît.</l>
					<l n="28" xml:id="chapter-36-div-36-l-1078">sîn wâpenroc, sîn kursît</l>
					<l n="29" xml:id="chapter-36-div-36-l-1079">was ouch ein grüenez achmardî:</l>
					<l n="30" xml:id="chapter-36-div-36-l-1080">daz was geworht dâ z21Arâbî.</l>
				</div>
			</div>
			<div n="37" xml:id="chapter-37" type="chapter" data-level="1">
				<div xml:id="chapter-37-div-37" data-level="2">
					<l n="1" xml:id="chapter-37-div-37-l-1081">dar an ich liuge niemen.</l>
					<l n="2" xml:id="chapter-37-div-37-l-1082">sîne schiltriemen,</l>
					<l n="3" xml:id="chapter-37-div-37-l-1083">swaz der dar zuo gehôrte,</l>
					<l n="4" xml:id="chapter-37-div-37-l-1084">was ein unverblichen borte</l>
					<l n="5" xml:id="chapter-37-div-37-l-1085">mit gesteine harte tiure.</l>
					<l n="6" xml:id="chapter-37-div-37-l-1086">geliutert in dem viure</l>
					<l n="7" xml:id="chapter-37-div-37-l-1087">was sîn buckel rôt golt.</l>
					<l n="8" xml:id="chapter-37-div-37-l-1088">sîn dienest nam der minne solt:</l>
					<l n="9" xml:id="chapter-37-div-37-l-1089">ein scharpher strît in ringe wac.</l>
					<l n="10" xml:id="chapter-37-div-37-l-1090">diu künegîn in dem venster lac,</l>
					<l n="11" xml:id="chapter-37-div-37-l-1091">bî ir sâzen vrouwen mêr.</l>
					<l n="12" xml:id="chapter-37-div-37-l-1092">nû seht, dort hielt ouch Hiutegêr,</l>
					<l n="13" xml:id="chapter-37-div-37-l-1093">aldâ im ê der prîs geschach.</l>
					<l n="14" xml:id="chapter-37-div-37-l-1094">dô er disen ritter komen sach</l>
					<l n="15" xml:id="chapter-37-div-37-l-1095">zuo zim kalopieren hie,</l>
					<l n="16" xml:id="chapter-37-div-37-l-1096">dô dâhte er: "wenne oder wie</l>
					<l n="17" xml:id="chapter-37-div-37-l-1097">kom dirre Franzois inz lant?</l>
					<l n="18" xml:id="chapter-37-div-37-l-1098">wer hât den stolzen her gesant?</l>
					<l n="19" xml:id="chapter-37-div-37-l-1099">hete ich den vür einen môr,</l>
					<l n="20" xml:id="chapter-37-div-37-l-1100">sô wære mîn bester sin ein tôr."</l>
					<l n="21" xml:id="chapter-37-div-37-l-1101">diu doch von sprungen niht beliben,</l>
					<l n="22" xml:id="chapter-37-div-37-l-1102">ir ors mit sporn si beide triben</l>
					<l n="23" xml:id="chapter-37-div-37-l-1103">ûz dem walap in die rabîn.</l>
					<l n="24" xml:id="chapter-37-div-37-l-1104">si tâten ritters ellen schîn:</l>
					<l n="25" xml:id="chapter-37-div-37-l-1105">der tjost ein ander si niht lugen.</l>
					<l n="26" xml:id="chapter-37-div-37-l-1106">die sprîzen gein den lüften vlugen</l>
					<l n="27" xml:id="chapter-37-div-37-l-1107">von des küenen Hiutegêres sper:</l>
					<l n="28" xml:id="chapter-37-div-37-l-1108">ouch valte in sînes strîtes wer</l>
					<l n="29" xml:id="chapter-37-div-37-l-1109">hinderz ors ûf daz gras.</l>
					<l n="30" xml:id="chapter-37-div-37-l-1110">vil ungewent er des was.</l>
				</div>
			</div>
			<div n="38" xml:id="chapter-38" type="chapter" data-level="1">
				<div xml:id="chapter-38-div-38" data-level="2">
					<l n="1" xml:id="chapter-38-div-38-l-1111">er reit ûf in und trat in nider.</l>
					<l n="2" xml:id="chapter-38-div-38-l-1112">des erholde er sich dicke wider:</l>
					<l n="3" xml:id="chapter-38-div-38-l-1113">er tet werlîchen willen schîn,</l>
					<l n="4" xml:id="chapter-38-div-38-l-1114">doch steckete in dem arme sîn</l>
					<l n="5" xml:id="chapter-38-div-38-l-1115">diu Gahmuretes lanze.</l>
					<l n="6" xml:id="chapter-38-div-38-l-1116">der iesch fîanze.</l>
					<l n="7" xml:id="chapter-38-div-38-l-1117">sînen meister hete er vunden.</l>
					<l n="8" xml:id="chapter-38-div-38-l-1118">"wer hât mich überwunden ?"</l>
					<l n="9" xml:id="chapter-38-div-38-l-1119">alsô sprach der küene man.</l>
					<l n="10" xml:id="chapter-38-div-38-l-1120">der sigehafte jach dô sân:</l>
					<l n="11" xml:id="chapter-38-div-38-l-1121">"ich bin Gahmuret Anschevîn.</l>
					<l n="12" xml:id="chapter-38-div-38-l-1122">er sprach: "mîn sicherheit sî dîn."</l>
					<l n="13" xml:id="chapter-38-div-38-l-1123">die emphienc er unde sande in în:</l>
					<l n="14" xml:id="chapter-38-div-38-l-1124">des muoste er vil geprîset sîn</l>
					<l n="15" xml:id="chapter-38-div-38-l-1125">von den vrouwen die daz sâhen.</l>
					<l n="16" xml:id="chapter-38-div-38-l-1126">dort her begunde gâhen</l>
					<l n="17" xml:id="chapter-38-div-38-l-1127">von Normandîe Gaschier,</l>
					<l n="18" xml:id="chapter-38-div-38-l-1128">der ellens rîche degen fier,</l>
					<l n="19" xml:id="chapter-38-div-38-l-1129">der starke tjostiure.</l>
					<l n="20" xml:id="chapter-38-div-38-l-1130">hie hielt ouch der gehiure</l>
					<l n="21" xml:id="chapter-38-div-38-l-1131">Gahmuret zer andern tjost bereit.</l>
					<l n="22" xml:id="chapter-38-div-38-l-1132">sînem sper was daz îser breit</l>
					<l n="23" xml:id="chapter-38-div-38-l-1133">und der schaft veste.</l>
					<l n="24" xml:id="chapter-38-div-38-l-1134">aldâ werten die geste</l>
					<l n="25" xml:id="chapter-38-div-38-l-1135">ein ander: ungelîche ez wac.</l>
					<l n="26" xml:id="chapter-38-div-38-l-1136">Gaschier dar nider lac</l>
					<l n="27" xml:id="chapter-38-div-38-l-1137">mit orse mit alle</l>
					<l n="28" xml:id="chapter-38-div-38-l-1138">von der tjoste valle</l>
					<l n="29" xml:id="chapter-38-div-38-l-1139">und wart betwungen sicherheit,</l>
					<l n="30" xml:id="chapter-38-div-38-l-1140">ez wære im liep oder leit.</l>
				</div>
			</div>
			<div n="39" xml:id="chapter-39" type="chapter" data-level="1">
				<div xml:id="chapter-39-div-39" data-level="2">
					<l n="1" xml:id="chapter-39-div-39-l-1141">Gahmuret der wîgant</l>
					<l n="2" xml:id="chapter-39-div-39-l-1142">sprach: "mir sichert iuwer hant:</l>
					<l n="3" xml:id="chapter-39-div-39-l-1143">diu was bî manlîcher wer.</l>
					<l n="4" xml:id="chapter-39-div-39-l-1144">nû rîtet gein der Schotten her</l>
					<l n="5" xml:id="chapter-39-div-39-l-1145">und bitet si daz si uns verbern</l>
					<l n="6" xml:id="chapter-39-div-39-l-1146">mit strîte, ob si des wellen gern,</l>
					<l n="7" xml:id="chapter-39-div-39-l-1147">und komt nâch mir in die stat."</l>
					<l n="8" xml:id="chapter-39-div-39-l-1148">swaz er gebôt oder bat,</l>
					<l n="9" xml:id="chapter-39-div-39-l-1149">endehaft ez wart getân:</l>
					<l n="10" xml:id="chapter-39-div-39-l-1150">die Schotten muosten strîten lân.</l>
					<l n="11" xml:id="chapter-39-div-39-l-1151">dô kom gevarn Kailet.</l>
					<l n="12" xml:id="chapter-39-div-39-l-1152">von dem kêrte Gahmuret,</l>
					<l n="13" xml:id="chapter-39-div-39-l-1153">wande er was sîner muomen sun:</l>
					<l n="14" xml:id="chapter-39-div-39-l-1154">waz solde er im dô leides tuon?</l>
					<l n="15" xml:id="chapter-39-div-39-l-1155">der Spânôl rief im nâch genuoc.</l>
					<l n="16" xml:id="chapter-39-div-39-l-1156">einen strûz er ûf dem helme truoc.</l>
					<l n="17" xml:id="chapter-39-div-39-l-1157">gezimieret was der man,</l>
					<l n="18" xml:id="chapter-39-div-39-l-1158">als ich dâ von ze sagen hân,</l>
					<l n="19" xml:id="chapter-39-div-39-l-1159">mit phelle wît unde lanc.</l>
					<l n="20" xml:id="chapter-39-div-39-l-1160">daz gevilde nâch dem helde klanc:</l>
					<l n="21" xml:id="chapter-39-div-39-l-1161">sîne schellen gâben gedœne.</l>
					<l n="22" xml:id="chapter-39-div-39-l-1162">er bluome an mannes schœne,</l>
					<l n="23" xml:id="chapter-39-div-39-l-1163">sîn varwe an schœne hielt den strît</l>
					<l n="24" xml:id="chapter-39-div-39-l-1164">unz an zwêne, die nâch im wuohsen sît,</l>
					<l n="25" xml:id="chapter-39-div-39-l-1165">Bêâcurs, Lôtes kint,</l>
					<l n="26" xml:id="chapter-39-div-39-l-1166">und Parzivâl, die dâ niht sint:</l>
					<l n="27" xml:id="chapter-39-div-39-l-1167">die wâren dennoch ungeborn</l>
					<l n="28" xml:id="chapter-39-div-39-l-1168">und wurden sît vür schœne erkorn.</l>
					<l n="29" xml:id="chapter-39-div-39-l-1169">Gaschier in mit dem zoume nam:</l>
					<l n="30" xml:id="chapter-39-div-39-l-1170">"iuwer wilde wirt vil zam</l>
				</div>
			</div>
			<div n="40" xml:id="chapter-40" type="chapter" data-level="1">
				<div xml:id="chapter-40-div-40" data-level="2">
					<l n="1" xml:id="chapter-40-div-40-l-1171">(daz sage ich iu ûf die triuwe mîn),</l>
					<l n="2" xml:id="chapter-40-div-40-l-1172">bestêt ir den Anschevîn,</l>
					<l n="3" xml:id="chapter-40-div-40-l-1173">der mîne sicherheit dort hât.</l>
					<l n="4" xml:id="chapter-40-div-40-l-1174">ir sult merken mînen rât</l>
					<l n="5" xml:id="chapter-40-div-40-l-1175">und dar zuo, herre, mîne bete.</l>
					<l n="6" xml:id="chapter-40-div-40-l-1176">ich hân geheizen Gahmurete</l>
					<l n="7" xml:id="chapter-40-div-40-l-1177">daz ich iuch alle wende.</l>
					<l n="8" xml:id="chapter-40-div-40-l-1178">daz lobete ich sîner hende:</l>
					<l n="9" xml:id="chapter-40-div-40-l-1179">durch mich lât iuwer streben sîn.</l>
					<l n="10" xml:id="chapter-40-div-40-l-1180">er tuot iu kraft an strîte schîn."</l>
					<l n="11" xml:id="chapter-40-div-40-l-1181">dô sprach der künec Kailet:</l>
					<l n="12" xml:id="chapter-40-div-40-l-1182">"ist ez mîn neve Gahmuret,</l>
					<l n="13" xml:id="chapter-40-div-40-l-1183">fil li roi Gandîn,</l>
					<l n="14" xml:id="chapter-40-div-40-l-1184">mit dem lâze ich mîn strîten sîn.</l>
					<l n="15" xml:id="chapter-40-div-40-l-1185">lât mir den zoum." "ich enlâzes niht,</l>
					<l n="16" xml:id="chapter-40-div-40-l-1186">ê daz mîn ouge alrêst ersiht</l>
					<l n="17" xml:id="chapter-40-div-40-l-1187">iuwer blôzez houbet.</l>
					<l n="18" xml:id="chapter-40-div-40-l-1188">daz mîne ist mir betoubet."</l>
					<l n="19" xml:id="chapter-40-div-40-l-1189">den helm er im her abe dô bant.</l>
					<l n="20" xml:id="chapter-40-div-40-l-1190">Gahmuret mêr strîtes vant</l>
					<l n="21" xml:id="chapter-40-div-40-l-1191">(ez was wol mitter morgen dô):</l>
					<l n="22" xml:id="chapter-40-div-40-l-1192">die von der stat des wâren vrô,</l>
					<l n="23" xml:id="chapter-40-div-40-l-1193">die dise tjost ersâhen.</l>
					<l n="24" xml:id="chapter-40-div-40-l-1194">si begunden alle gâhen</l>
					<l n="25" xml:id="chapter-40-div-40-l-1195">an ir werlîchen letze.</l>
					<l n="26" xml:id="chapter-40-div-40-l-1196">er was vor in ein netze:</l>
					<l n="27" xml:id="chapter-40-div-40-l-1197">swaz drunder kom, daz was beslagen.</l>
					<l n="28" xml:id="chapter-40-div-40-l-1198">ein ander ors, sus hœre ich sagen,</l>
					<l n="29" xml:id="chapter-40-div-40-l-1199">dar ûf saz der werde:</l>
					<l n="30" xml:id="chapter-40-div-40-l-1200">daz vlouc und ruorte die erde,</l>
				</div>
			</div>
			<div n="41" xml:id="chapter-41" type="chapter" data-level="1">
				<div xml:id="chapter-41-div-41" data-level="2">
					<l n="1" xml:id="chapter-41-div-41-l-1201">gereht ze beiden sîten,</l>
					<l n="2" xml:id="chapter-41-div-41-l-1202">küene dâ man solde strîten,</l>
					<l n="3" xml:id="chapter-41-div-41-l-1203">verhalden unde dræte.</l>
					<l n="4" xml:id="chapter-41-div-41-l-1204">waz er dar ûfe tæte?</l>
					<l n="5" xml:id="chapter-41-div-41-l-1205">des muoz ich im vür ellen jehen:</l>
					<l n="6" xml:id="chapter-41-div-41-l-1206">er reit dâ in môren mohten sehen,</l>
					<l n="7" xml:id="chapter-41-div-41-l-1207">aldâ die lâgen mit ir her,</l>
					<l n="8" xml:id="chapter-41-div-41-l-1208">westerhalp dort an dem mer.</l>
					<l n="9" xml:id="chapter-41-div-41-l-1209">ein vürste Razalîc dâ hiez.</l>
					<l n="10" xml:id="chapter-41-div-41-l-1210">deheinen tac daz nimmer liez</l>
					<l n="11" xml:id="chapter-41-div-41-l-1211">der rîcheste von Azagouc</l>
					<l n="12" xml:id="chapter-41-div-41-l-1212">(sîn geslehte im des niht louc,</l>
					<l n="13" xml:id="chapter-41-div-41-l-1213">von küneges vrühte was sîn art),</l>
					<l n="14" xml:id="chapter-41-div-41-l-1214">der huop sich immer dannewart</l>
					<l n="15" xml:id="chapter-41-div-41-l-1215">durch tjostieren gein der stat.</l>
					<l n="16" xml:id="chapter-41-div-41-l-1216">aldâ tet sîner krefte mat</l>
					<l n="17" xml:id="chapter-41-div-41-l-1217">der helt von Anschouwe.</l>
					<l n="18" xml:id="chapter-41-div-41-l-1218">daz klagete ein swarziu vrouwe,</l>
					<l n="19" xml:id="chapter-41-div-41-l-1219">diu in hete dar gesant,</l>
					<l n="20" xml:id="chapter-41-div-41-l-1220">daz in dâ iemen überwant.</l>
					<l n="21" xml:id="chapter-41-div-41-l-1221">ein knappe bôt al sunder bete</l>
					<l n="22" xml:id="chapter-41-div-41-l-1222">sînem herren Gahmurete</l>
					<l n="23" xml:id="chapter-41-div-41-l-1223">ein sper, dem was der schaft ein rôr.</l>
					<l n="24" xml:id="chapter-41-div-41-l-1224">dâ mite stach er dem môr</l>
					<l n="25" xml:id="chapter-41-div-41-l-1225">hinderz ors ûf den griez:</l>
					<l n="26" xml:id="chapter-41-div-41-l-1226">niht langer er in ligen liez,</l>
					<l n="27" xml:id="chapter-41-div-41-l-1227">dâ twanc in sicherheit sîn hant.</l>
					<l n="28" xml:id="chapter-41-div-41-l-1228">dô was daz urliuge gelant</l>
					<l n="29" xml:id="chapter-41-div-41-l-1229">und im ein grôzer prîs geschehen.</l>
					<l n="30" xml:id="chapter-41-div-41-l-1230">Gahmuret begunde sehen</l>
				</div>
			</div>
			<div n="42" xml:id="chapter-42" type="chapter" data-level="1">
				<div xml:id="chapter-42-div-42" data-level="2">
					<l n="1" xml:id="chapter-42-div-42-l-1231">aht vanen sweimen gein der stat,</l>
					<l n="2" xml:id="chapter-42-div-42-l-1232">die er balde wenden bat</l>
					<l n="3" xml:id="chapter-42-div-42-l-1233">den küenen sigelôsen man.</l>
					<l n="4" xml:id="chapter-42-div-42-l-1234">dar nâch gebôt er im dô sân</l>
					<l n="5" xml:id="chapter-42-div-42-l-1235">daz er kêrte nâch im în.</l>
					<l n="6" xml:id="chapter-42-div-42-l-1236">daz tet er, wande ez solde et sîn.</l>
					<l n="7" xml:id="chapter-42-div-42-l-1237">Gaschier sîn komen ouch niht verbirt,</l>
					<l n="8" xml:id="chapter-42-div-42-l-1238">an dem innen wart der wirt</l>
					<l n="9" xml:id="chapter-42-div-42-l-1239">daz sîn gast was komen ûz.</l>
					<l n="10" xml:id="chapter-42-div-42-l-1240">daz er niht îsen als ein strûz</l>
					<l n="11" xml:id="chapter-42-div-42-l-1241">und starke vlinse verslant,</l>
					<l n="12" xml:id="chapter-42-div-42-l-1242">daz machte daz er ir niht envant.</l>
					<l n="13" xml:id="chapter-42-div-42-l-1243">sîn zorn begunde limmen</l>
					<l n="14" xml:id="chapter-42-div-42-l-1244">und als ein lewe brimmen.</l>
					<l n="15" xml:id="chapter-42-div-42-l-1245">dô brach er ûz sîn eigen hâr.</l>
					<l n="16" xml:id="chapter-42-div-42-l-1246">er sprach: "nû sint mir mîniu jâr</l>
					<l n="17" xml:id="chapter-42-div-42-l-1247">nâch grôzer tumpheit bewant.</l>
					<l n="18" xml:id="chapter-42-div-42-l-1248">die gote heten mir gesant</l>
					<l n="19" xml:id="chapter-42-div-42-l-1249">einen küenen werden gast:</l>
					<l n="20" xml:id="chapter-42-div-42-l-1250">ist er verladen mit strîtes last,</l>
					<l n="21" xml:id="chapter-42-div-42-l-1251">sô enmac ich nimmer werden wert.</l>
					<l n="22" xml:id="chapter-42-div-42-l-1252">waz touc mir schilt unde swert?</l>
					<l n="23" xml:id="chapter-42-div-42-l-1253">er sol mich schelden, swer michs mane."</l>
					<l n="24" xml:id="chapter-42-div-42-l-1254">dô kêrte er von den sînen dane,</l>
					<l n="25" xml:id="chapter-42-div-42-l-1255">gein der porte er vaste ruorte.</l>
					<l n="26" xml:id="chapter-42-div-42-l-1256">ein knappe im widervuorte</l>
					<l n="27" xml:id="chapter-42-div-42-l-1257">einen schilt, ûzen und innen dran</l>
					<l n="28" xml:id="chapter-42-div-42-l-1258">gemâlt als ein durchstochen man,</l>
					<l n="29" xml:id="chapter-42-div-42-l-1259">geworht in îsenhartes lant.</l>
					<l n="30" xml:id="chapter-42-div-42-l-1260">einen helm er vuorte ouch in der hant</l>
				</div>
			</div>
			<div n="43" xml:id="chapter-43" type="chapter" data-level="1">
				<div xml:id="chapter-43-div-43" data-level="2">
					<l n="1" xml:id="chapter-43-div-43-l-1261">und ein swert daz Razalîc</l>
					<l n="2" xml:id="chapter-43-div-43-l-1262">durch ellen brâhte in den wîc.</l>
					<l n="3" xml:id="chapter-43-div-43-l-1263">dâ was er von gescheiden,</l>
					<l n="4" xml:id="chapter-43-div-43-l-1264">er küene swarze heiden,</l>
					<l n="5" xml:id="chapter-43-div-43-l-1265">des lop was virrec unde wît.</l>
					<l n="6" xml:id="chapter-43-div-43-l-1266">starp er âne toufen sît,</l>
					<l n="7" xml:id="chapter-43-div-43-l-1267">sô erkenne sich über den degen balt</l>
					<l n="8" xml:id="chapter-43-div-43-l-1268">der aller wunder hât gewalt.</l>
					<l n="9" xml:id="chapter-43-div-43-l-1269">dô der burcgrâve daz gesach,</l>
					<l n="10" xml:id="chapter-43-div-43-l-1270">sô rehte liebe im nie geschach.</l>
					<l n="11" xml:id="chapter-43-div-43-l-1271">diu wâpen er erkande,</l>
					<l n="12" xml:id="chapter-43-div-43-l-1272">hin ûz der porte er rande.</l>
					<l n="13" xml:id="chapter-43-div-43-l-1273">sînen gast sach er dort halden,</l>
					<l n="14" xml:id="chapter-43-div-43-l-1274">den jungen, niht den alden,</l>
					<l n="15" xml:id="chapter-43-div-43-l-1275">al gernde strîteclîcher tjost.</l>
					<l n="16" xml:id="chapter-43-div-43-l-1276">dô nam in Lahfilirost,</l>
					<l n="17" xml:id="chapter-43-div-43-l-1277">sîn wirt. der zôch in vaste wider,</l>
					<l n="18" xml:id="chapter-43-div-43-l-1278">er enstach dâ mêr deheinen nider.</l>
					<l n="19" xml:id="chapter-43-div-43-l-1279">Lahfilirost schahtelacunt</l>
					<l n="20" xml:id="chapter-43-div-43-l-1280">sprach: "herre, ir sult mir machen kunt,</l>
					<l n="21" xml:id="chapter-43-div-43-l-1281">hât betwungen iuwer hant</l>
					<l n="22" xml:id="chapter-43-div-43-l-1282">Razalîgen? unser lant</l>
					<l n="23" xml:id="chapter-43-div-43-l-1283">ist kamphes sicher immer mêr.</l>
					<l n="24" xml:id="chapter-43-div-43-l-1284">der ist ob al den môren hêr,</l>
					<l n="25" xml:id="chapter-43-div-43-l-1285">des getriuwen îsenhartes man,</l>
					<l n="26" xml:id="chapter-43-div-43-l-1286">die uns den schaden hânt getân.</l>
					<l n="27" xml:id="chapter-43-div-43-l-1287">sich hât verendet unser nôt.</l>
					<l n="28" xml:id="chapter-43-div-43-l-1288">ein zornec got in daz gebôt,</l>
					<l n="29" xml:id="chapter-43-div-43-l-1289">daz si uns hie suochten mit ir her:</l>
					<l n="30" xml:id="chapter-43-div-43-l-1290">nûst enschumphieret ir wer."</l>
				</div>
			</div>
			<div n="44" xml:id="chapter-44" type="chapter" data-level="1">
				<div xml:id="chapter-44-div-44" data-level="2">
					<l n="1" xml:id="chapter-44-div-44-l-1291">er vuorte in în, daz was im leit.</l>
					<l n="2" xml:id="chapter-44-div-44-l-1292">diu küneginne im widerreit.</l>
					<l n="3" xml:id="chapter-44-div-44-l-1293">sînen zoum nam si mit ir hant,</l>
					<l n="4" xml:id="chapter-44-div-44-l-1294">si entstricte der vinteilen bant.</l>
					<l n="5" xml:id="chapter-44-div-44-l-1295">der wirt in muoste lâzen.</l>
					<l n="6" xml:id="chapter-44-div-44-l-1296">sîne knappen niht vergâzen,</l>
					<l n="7" xml:id="chapter-44-div-44-l-1297">si enkêrten vaste ir herren nâch.</l>
					<l n="8" xml:id="chapter-44-div-44-l-1298">durch die stat man vüeren sach</l>
					<l n="9" xml:id="chapter-44-div-44-l-1299">ir gast die küneginne wîs,</l>
					<l n="10" xml:id="chapter-44-div-44-l-1300">der dâ behalden hete den prîs.</l>
					<l n="11" xml:id="chapter-44-div-44-l-1301">si erbeizte aldâ sis dûhte zît.</l>
					<l n="12" xml:id="chapter-44-div-44-l-1302">"wê wie getriuwe ir knappen sît!</l>
					<l n="13" xml:id="chapter-44-div-44-l-1303">ir wænt verliesen disen man:</l>
					<l n="14" xml:id="chapter-44-div-44-l-1304">dem wirt âne iuch gemach getân.</l>
					<l n="15" xml:id="chapter-44-div-44-l-1305">nemt sîn ors und vüert daz hin:</l>
					<l n="16" xml:id="chapter-44-div-44-l-1306">sîn geselle ich hie bin."</l>
					<l n="17" xml:id="chapter-44-div-44-l-1307">vil vrouwen er dort ûfe vant.</l>
					<l n="18" xml:id="chapter-44-div-44-l-1308">entwâpent mit swarzer hant</l>
					<l n="19" xml:id="chapter-44-div-44-l-1309">wart er von der künegîn.</l>
					<l n="20" xml:id="chapter-44-div-44-l-1310">ein declachen zobelîn</l>
					<l n="21" xml:id="chapter-44-div-44-l-1311">und ein bette wol gehêret,</l>
					<l n="22" xml:id="chapter-44-div-44-l-1312">dar an im wart gemêret</l>
					<l n="23" xml:id="chapter-44-div-44-l-1313">ein heimlîchiu êre.</l>
					<l n="24" xml:id="chapter-44-div-44-l-1314">aldâ was niemen mêre:</l>
					<l n="25" xml:id="chapter-44-div-44-l-1315">die juncvrouwen giengen vür</l>
					<l n="26" xml:id="chapter-44-div-44-l-1316">und sluzzen nâch in zuo die tür.</l>
					<l n="27" xml:id="chapter-44-div-44-l-1317">dô phlac diu küneginne</l>
					<l n="28" xml:id="chapter-44-div-44-l-1318">einer werden süezen minne</l>
					<l n="29" xml:id="chapter-44-div-44-l-1319">und Gahmuret, ir herzen trût.</l>
					<l n="30" xml:id="chapter-44-div-44-l-1320">ungelîch was doch ir zweier h^t.</l>
				</div>
			</div>
			<div n="45" xml:id="chapter-45" type="chapter" data-level="1">
				<div xml:id="chapter-45-div-45" data-level="2">
					<l n="1" xml:id="chapter-45-div-45-l-1321">si brâhten ophers vil ir goten,</l>
					<l n="2" xml:id="chapter-45-div-45-l-1322">die von der stat. waz wart geboten</l>
					<l n="3" xml:id="chapter-45-div-45-l-1323">dem küenen Razalîge,</l>
					<l n="4" xml:id="chapter-45-div-45-l-1324">dô er schiet von dem wîge?</l>
					<l n="5" xml:id="chapter-45-div-45-l-1325">daz leiste er durch triuwe:</l>
					<l n="6" xml:id="chapter-45-div-45-l-1326">doch wart sîn jâmer niuwe</l>
					<l n="7" xml:id="chapter-45-div-45-l-1327">nâch sînem herren îsenhart.</l>
					<l n="8" xml:id="chapter-45-div-45-l-1328">der burcgrâve des innen wart,</l>
					<l n="9" xml:id="chapter-45-div-45-l-1329">daz er kom: dô wart ein schal.</l>
					<l n="10" xml:id="chapter-45-div-45-l-1330">dar kômen die vürsten über al</l>
					<l n="11" xml:id="chapter-45-div-45-l-1331">ûz der künegîn lant von Zazamanc.</l>
					<l n="12" xml:id="chapter-45-div-45-l-1332">die sageten im des prîses danc,</l>
					<l n="13" xml:id="chapter-45-div-45-l-1333">den er hete aldâ bezalt.</l>
					<l n="14" xml:id="chapter-45-div-45-l-1334">ze rehter tjost hete er gevalt</l>
					<l n="15" xml:id="chapter-45-div-45-l-1335">vier und zweinzec ritter nider</l>
					<l n="16" xml:id="chapter-45-div-45-l-1336">und zôch ir ors almeistec wider.</l>
					<l n="17" xml:id="chapter-45-div-45-l-1337">dâ wâren gevangen vürsten drî,</l>
					<l n="18" xml:id="chapter-45-div-45-l-1338">den reit manec ritter bî</l>
					<l n="19" xml:id="chapter-45-div-45-l-1339">ze hove ûf den palas.</l>
					<l n="20" xml:id="chapter-45-div-45-l-1340">entslâfen und enbizzen was</l>
					<l n="21" xml:id="chapter-45-div-45-l-1341">und wünneclîch gefeitet,</l>
					<l n="22" xml:id="chapter-45-div-45-l-1342">mit kleidern wol bereitet</l>
					<l n="23" xml:id="chapter-45-div-45-l-1343">was des hœsten wirtes lîp.</l>
					<l n="24" xml:id="chapter-45-div-45-l-1344">diu ê hiez maget, diu was nû wîp.</l>
					<l n="25" xml:id="chapter-45-div-45-l-1345">diu in her ûz vuorte an ir hant,</l>
					<l n="26" xml:id="chapter-45-div-45-l-1346">si sprach: "mîn lîp und ouch mîn lant</l>
					<l n="27" xml:id="chapter-45-div-45-l-1347">ist disem ritter undertân,</l>
					<l n="28" xml:id="chapter-45-div-45-l-1348">ob ez im vînde wellent lân."</l>
					<l n="29" xml:id="chapter-45-div-45-l-1349">dô wart gevolget Gahmurete</l>
					<l n="30" xml:id="chapter-45-div-45-l-1350">einer hovelîchen bete:</l>
				</div>
			</div>
			<div n="46" xml:id="chapter-46" type="chapter" data-level="1">
				<div xml:id="chapter-46-div-46" data-level="2">
					<l n="1" xml:id="chapter-46-div-46-l-1351">"gêt nâher, mîn her Razalîc:</l>
					<l n="2" xml:id="chapter-46-div-46-l-1352">ir sult küssen mîn wîp.</l>
					<l n="3" xml:id="chapter-46-div-46-l-1353">alsô tuot ouch ir, her Gaschier."</l>
					<l n="4" xml:id="chapter-46-div-46-l-1354">Hiutegêren den Schotten fier</l>
					<l n="5" xml:id="chapter-46-div-46-l-1355">bat er si küssen an ir munt,</l>
					<l n="6" xml:id="chapter-46-div-46-l-1356">der was von sîner tjoste wunt.</l>
					<l n="7" xml:id="chapter-46-div-46-l-1357">er bat si alle sitzen,</l>
					<l n="8" xml:id="chapter-46-div-46-l-1358">al stênde sprach er mit witzen:</l>
					<l n="9" xml:id="chapter-46-div-46-l-1359">"ich sæhe ouch gerne den neven mîn</l>
					<l n="10" xml:id="chapter-46-div-46-l-1360">möhtez mit sînen hulden sîn,</l>
					<l n="11" xml:id="chapter-46-div-46-l-1361">der in hie gevangen hât.</l>
					<l n="12" xml:id="chapter-46-div-46-l-1362">ich enhâns von sippe deheinen rât,</l>
					<l n="13" xml:id="chapter-46-div-46-l-1363">ich enmüeze in ledec machen."</l>
					<l n="14" xml:id="chapter-46-div-46-l-1364">diu künegîn begunde lachen.</l>
					<l n="15" xml:id="chapter-46-div-46-l-1365">si hiez balde nâch im springen:</l>
					<l n="16" xml:id="chapter-46-div-46-l-1366">dort her begunde dringen</l>
					<l n="17" xml:id="chapter-46-div-46-l-1367">der minneclîche bêâ cunt.</l>
					<l n="18" xml:id="chapter-46-div-46-l-1368">der was von ritterschefte wunt</l>
					<l n="19" xml:id="chapter-46-div-46-l-1369">und hetez ouch dâ vil guot getân.</l>
					<l n="20" xml:id="chapter-46-div-46-l-1370">Gaschier der Orimân</l>
					<l n="21" xml:id="chapter-46-div-46-l-1371">in dar brâhte, er was kurtois.</l>
					<l n="22" xml:id="chapter-46-div-46-l-1372">sîn vater was ein Franzois,</l>
					<l n="23" xml:id="chapter-46-div-46-l-1373">er was Kailetes swester barn.</l>
					<l n="24" xml:id="chapter-46-div-46-l-1374">in wîbes dienste er was gevarn.</l>
					<l n="25" xml:id="chapter-46-div-46-l-1375">er hiez Killirjacac,</l>
					<l n="26" xml:id="chapter-46-div-46-l-1376">aller manne schœne er widerwac.</l>
					<l n="27" xml:id="chapter-46-div-46-l-1377">dô in Gahmuret gesach</l>
					<l n="28" xml:id="chapter-46-div-46-l-1378">(ir antlitze sippe jach,</l>
					<l n="29" xml:id="chapter-46-div-46-l-1379">diu wâren ein ander vil gelîch),</l>
					<l n="30" xml:id="chapter-46-div-46-l-1380">er bat die küneginne rîch</l>
				</div>
			</div>
			<div n="47" xml:id="chapter-47" type="chapter" data-level="1">
				<div xml:id="chapter-47-div-47" data-level="2">
					<l n="1" xml:id="chapter-47-div-47-l-1381">in küssen unde vâhen zir.</l>
					<l n="2" xml:id="chapter-47-div-47-l-1382">er sprach: "nû ginc ouch her ze mir."</l>
					<l n="3" xml:id="chapter-47-div-47-l-1383">der wirt in kuste selbe dô:</l>
					<l n="4" xml:id="chapter-47-div-47-l-1384">si wâren ze sehen ein ander vrô.</l>
					<l n="5" xml:id="chapter-47-div-47-l-1385">Gahmuret sprach aber sân:</l>
					<l n="6" xml:id="chapter-47-div-47-l-1386">"ouwê junc süezer man,</l>
					<l n="7" xml:id="chapter-47-div-47-l-1387">waz solde her dîn kranker lîp?</l>
					<l n="8" xml:id="chapter-47-div-47-l-1388">sage an, gebôt dir daz ein wîp?"</l>
					<l n="9" xml:id="chapter-47-div-47-l-1389">"die gebietent wênec, herre, mir.</l>
					<l n="10" xml:id="chapter-47-div-47-l-1390">mich hât mîn veter Gaschier</l>
					<l n="11" xml:id="chapter-47-div-47-l-1391">her brâht, er weiz wol selbe wie.</l>
					<l n="12" xml:id="chapter-47-div-47-l-1392">ich hân im tûsent ritter hie</l>
					<l n="13" xml:id="chapter-47-div-47-l-1393">und stên im dienestlîche bî.</l>
					<l n="14" xml:id="chapter-47-div-47-l-1394">ze Rœmes in Normandî</l>
					<l n="15" xml:id="chapter-47-div-47-l-1395">kom ich zer samenunge.</l>
					<l n="16" xml:id="chapter-47-div-47-l-1396">ich brâhte im helde junge,</l>
					<l n="17" xml:id="chapter-47-div-47-l-1397">ich vuor von Schampâne durch in.</l>
					<l n="18" xml:id="chapter-47-div-47-l-1398">nû wil kunst unde sin</l>
					<l n="19" xml:id="chapter-47-div-47-l-1399">der schade an in kêren,</l>
					<l n="20" xml:id="chapter-47-div-47-l-1400">ir enwelt iuch selben êren,</l>
					<l n="21" xml:id="chapter-47-div-47-l-1401">gebietet ir, sô lât in mîn</l>
					<l n="22" xml:id="chapter-47-div-47-l-1402">geniezen, senften sînen pîn."</l>
					<l n="23" xml:id="chapter-47-div-47-l-1403">"den rât nim dû vil gar ze dir.</l>
					<l n="24" xml:id="chapter-47-div-47-l-1404">var dû und mîn her Gaschier</l>
					<l n="25" xml:id="chapter-47-div-47-l-1405">und brinct mir Kaileten her."</l>
					<l n="26" xml:id="chapter-47-div-47-l-1406">dô wurben si des heldes ger,</l>
					<l n="27" xml:id="chapter-47-div-47-l-1407">si brâhten in durch sîne bete.</l>
					<l n="28" xml:id="chapter-47-div-47-l-1408">dô wart ouch er von Gahmurete</l>
					<l n="29" xml:id="chapter-47-div-47-l-1409">minneclîche emphangen</l>
					<l n="30" xml:id="chapter-47-div-47-l-1410">und dicke umbevangen</l>
				</div>
			</div>
			<div n="48" xml:id="chapter-48" type="chapter" data-level="1">
				<div xml:id="chapter-48-div-48" data-level="2">
					<l n="1" xml:id="chapter-48-div-48-l-1411">von der küneginne rîch.</l>
					<l n="2" xml:id="chapter-48-div-48-l-1412">si kuste den degen minneclîch.</l>
					<l n="3" xml:id="chapter-48-div-48-l-1413">er was ir mannes muomen sun</l>
					<l n="4" xml:id="chapter-48-div-48-l-1414">(si mohtez wol mit êren tuon)</l>
					<l n="5" xml:id="chapter-48-div-48-l-1415">und was von arte ein künec hêr.</l>
					<l n="6" xml:id="chapter-48-div-48-l-1416">der wirt sprach lachende mêr:</l>
					<l n="7" xml:id="chapter-48-div-48-l-1417">"got weiz, her Kailet,</l>
					<l n="8" xml:id="chapter-48-div-48-l-1418">ob ich iu næme Dôlet</l>
					<l n="9" xml:id="chapter-48-div-48-l-1419">und iuwer lant ze Spâne</l>
					<l n="10" xml:id="chapter-48-div-48-l-1420">durch den künec von Gascâne,</l>
					<l n="11" xml:id="chapter-48-div-48-l-1421">der iu dicke tuot mit zornes gir,</l>
					<l n="12" xml:id="chapter-48-div-48-l-1422">daz wære ein untriuwe an mir,</l>
					<l n="13" xml:id="chapter-48-div-48-l-1423">wande ir sît mîner muomen kint.</l>
					<l n="14" xml:id="chapter-48-div-48-l-1424">die besten gar mit iu hie sint,</l>
					<l n="15" xml:id="chapter-48-div-48-l-1425">der ritterschefte herte.</l>
					<l n="16" xml:id="chapter-48-div-48-l-1426">wer twanc iuch dirre verte?"</l>
					<l n="17" xml:id="chapter-48-div-48-l-1427">dô sprach der stolze degen junc:</l>
					<l n="18" xml:id="chapter-48-div-48-l-1428">"mir gebôt mîn veter Schiltunc,</l>
					<l n="19" xml:id="chapter-48-div-48-l-1429">des tohter Vridebrant dâ hât,</l>
					<l n="20" xml:id="chapter-48-div-48-l-1430">daz ich im diende, ez wære sîn rât.</l>
					<l n="21" xml:id="chapter-48-div-48-l-1431">der hât von sînem wîbe</l>
					<l n="22" xml:id="chapter-48-div-48-l-1432">hie von mîn eines lîbe</l>
					<l n="23" xml:id="chapter-48-div-48-l-1433">sehs tûsent ritter wol bekant,</l>
					<l n="24" xml:id="chapter-48-div-48-l-1434">die tragent werlîche hant.</l>
					<l n="25" xml:id="chapter-48-div-48-l-1435">ich brâhte ouch ritter mêr durch in,</l>
					<l n="26" xml:id="chapter-48-div-48-l-1436">der ist ein teil gescheiden hin.</l>
					<l n="27" xml:id="chapter-48-div-48-l-1437">hie wâren durch die Schotten</l>
					<l n="28" xml:id="chapter-48-div-48-l-1438">die werlîche rotten.</l>
					<l n="29" xml:id="chapter-48-div-48-l-1439">im kom von Gruonlanden</l>
					<l n="30" xml:id="chapter-48-div-48-l-1440">helde zen handen,</l>
				</div>
			</div>
			<div n="49" xml:id="chapter-49" type="chapter" data-level="1">
				<div xml:id="chapter-49-div-49" data-level="2">
					<l n="1" xml:id="chapter-49-div-49-l-1441">zwêne künege mit grôzer kraft.</l>
					<l n="2" xml:id="chapter-49-div-49-l-1442">die vluot von der ritterschaft</l>
					<l n="3" xml:id="chapter-49-div-49-l-1443">si brâhten unde manegen kiel,</l>
					<l n="4" xml:id="chapter-49-div-49-l-1444">ir rotte mir vil wol geviel.</l>
					<l n="5" xml:id="chapter-49-div-49-l-1445">hie was ouch Môrolt durch in,</l>
					<l n="6" xml:id="chapter-49-div-49-l-1446">des strît hât kraft unde sin.</l>
					<l n="7" xml:id="chapter-49-div-49-l-1447">die sint nû hin gekêret.</l>
					<l n="8" xml:id="chapter-49-div-49-l-1448">swie mich mîn vrouwe lêret,</l>
					<l n="9" xml:id="chapter-49-div-49-l-1449">alsô tuon ich mit den minnen:</l>
					<l n="10" xml:id="chapter-49-div-49-l-1450">mîn dienst sol ir erschînen.</l>
					<l n="11" xml:id="chapter-49-div-49-l-1451">dû endarft mir dienstes danken niht,</l>
					<l n="12" xml:id="chapter-49-div-49-l-1452">wande es diu sippe sus vergiht.</l>
					<l n="13" xml:id="chapter-49-div-49-l-1453">die vrevelen helde sint nû dîn.</l>
					<l n="14" xml:id="chapter-49-div-49-l-1454">wæren si getoufet sô die mîn</l>
					<l n="15" xml:id="chapter-49-div-49-l-1455">und an der hiute nâch in getân,</l>
					<l n="16" xml:id="chapter-49-div-49-l-1456">sô wart gekrœnet nie dehein man,</l>
					<l n="17" xml:id="chapter-49-div-49-l-1457">er enhete strîtes von in genuoc.</l>
					<l n="18" xml:id="chapter-49-div-49-l-1458">mich wundert waz dich her vertruoc:</l>
					<l n="19" xml:id="chapter-49-div-49-l-1459">daz sage mir rehte unde wie."</l>
					<l n="20" xml:id="chapter-49-div-49-l-1460">"ich kom gestern, hiute bin ich hie</l>
					<l n="21" xml:id="chapter-49-div-49-l-1461">worden herre überz lant.</l>
					<l n="22" xml:id="chapter-49-div-49-l-1462">mich vienc diu künegîn mit ir hant:</l>
					<l n="23" xml:id="chapter-49-div-49-l-1463">dô werte ich mich mit minne.</l>
					<l n="24" xml:id="chapter-49-div-49-l-1464">sus rieten mir die sinne."</l>
					<l n="25" xml:id="chapter-49-div-49-l-1465">"ich wæne, dir hât dîn süeziu wer</l>
					<l n="26" xml:id="chapter-49-div-49-l-1466">betwungen beidenthalp diu her."</l>
					<l n="27" xml:id="chapter-49-div-49-l-1467">"dû meins durch daz ich dir entran.</l>
					<l n="28" xml:id="chapter-49-div-49-l-1468">vaste riefe dû mich an:</l>
					<l n="29" xml:id="chapter-49-div-49-l-1469">waz woltstû an mir ertwingen?</l>
					<l n="30" xml:id="chapter-49-div-49-l-1470">lâ mich sus mit dir dingen."</l>
				</div>
			</div>
			<div n="50" xml:id="chapter-50" type="chapter" data-level="1">
				<div xml:id="chapter-50-div-50" data-level="2">
					<l n="1" xml:id="chapter-50-div-50-l-1471">"dâ enerkande ich niht des ankers dîn:</l>
					<l n="2" xml:id="chapter-50-div-50-l-1472">mîner muomen man Gandîn</l>
					<l n="3" xml:id="chapter-50-div-50-l-1473">hât in gevüeret selten ûz."</l>
					<l n="4" xml:id="chapter-50-div-50-l-1474">"dô erkande aber ich wol dînen strûz,</l>
					<l n="5" xml:id="chapter-50-div-50-l-1475">an dem schilde ein sarapandratest:</l>
					<l n="6" xml:id="chapter-50-div-50-l-1476">dîn strûz stuont hôch sunder nest.</l>
					<l n="7" xml:id="chapter-50-div-50-l-1477">ich sach an dîner gelegenheit,</l>
					<l n="8" xml:id="chapter-50-div-50-l-1478">dir was diu sicherheit vil leit,</l>
					<l n="9" xml:id="chapter-50-div-50-l-1479">die mir tâten zwêne man:</l>
					<l n="10" xml:id="chapter-50-div-50-l-1480">die hetenz dâ vil guot getân."</l>
					<l n="11" xml:id="chapter-50-div-50-l-1481">"mir wære ouch lîhte alsam geschehen.</l>
					<l n="12" xml:id="chapter-50-div-50-l-1482">ich muoz des einem tiuvel jehen,</l>
					<l n="13" xml:id="chapter-50-div-50-l-1483">des vuore ich nimmer wirde vrô:</l>
					<l n="14" xml:id="chapter-50-div-50-l-1484">hete er den prîs behalden sô</l>
					<l n="15" xml:id="chapter-50-div-50-l-1485">an vrevelen helden sô dîn lîp,</l>
					<l n="16" xml:id="chapter-50-div-50-l-1486">vür zucker gæzen in diu wîp."</l>
					<l n="17" xml:id="chapter-50-div-50-l-1487">"dîn munt mir lobes ze vil vergiht."</l>
					<l n="18" xml:id="chapter-50-div-50-l-1488">"nein, ich enkan gesmeichen niht:</l>
					<l n="19" xml:id="chapter-50-div-50-l-1489">nim ander mîner helfe war."</l>
					<l n="20" xml:id="chapter-50-div-50-l-1490">si riefen Razalîge dar.</l>
					<l n="21" xml:id="chapter-50-div-50-l-1491">mit zühten sprach dô Kailet:</l>
					<l n="22" xml:id="chapter-50-div-50-l-1492">"iuch hât mîn neve Gahmuret</l>
					<l n="23" xml:id="chapter-50-div-50-l-1493">mit sîner hant gevangen."</l>
					<l n="24" xml:id="chapter-50-div-50-l-1494">"herre, daz ist ergangen.</l>
					<l n="25" xml:id="chapter-50-div-50-l-1495">ich hân den helt dâ vür erkant,</l>
					<l n="26" xml:id="chapter-50-div-50-l-1496">daz im Azagouc daz lant</l>
					<l n="27" xml:id="chapter-50-div-50-l-1497">mit dienste nimmer wirt verspart,</l>
					<l n="28" xml:id="chapter-50-div-50-l-1498">sît unser herre îsenhart</l>
					<l n="29" xml:id="chapter-50-div-50-l-1499">aldâ niht krône solde tragen.</l>
					<l n="30" xml:id="chapter-50-div-50-l-1500">er wart in ir dienste erslagen,</l>
				</div>
			</div>
			<div n="51" xml:id="chapter-51" type="chapter" data-level="1">
				<div xml:id="chapter-51-div-51" data-level="2">
					<l n="1" xml:id="chapter-51-div-51-l-1501">diu nû ist iuwers neven wîp.</l>
					<l n="2" xml:id="chapter-51-div-51-l-1502">umbe ir minne er gap den lîp:</l>
					<l n="3" xml:id="chapter-51-div-51-l-1503">daz hât mîn kus an si verkorn.</l>
					<l n="4" xml:id="chapter-51-div-51-l-1504">ich hân herren und den mâc verlorn.</l>
					<l n="5" xml:id="chapter-51-div-51-l-1505">wil nû iuwer muomen sun</l>
					<l n="6" xml:id="chapter-51-div-51-l-1506">ritterlîche vuore tuon,</l>
					<l n="7" xml:id="chapter-51-div-51-l-1507">daz er uns wil ergetzen sîn,</l>
					<l n="8" xml:id="chapter-51-div-51-l-1508">sô valde ich im die hende mîn.</l>
					<l n="9" xml:id="chapter-51-div-51-l-1509">sô hât er rîcheit unde prîs</l>
					<l n="10" xml:id="chapter-51-div-51-l-1510">und al dâ mite Tankanîs</l>
					<l n="11" xml:id="chapter-51-div-51-l-1511">îsenharten gerbet hât.</l>
					<l n="12" xml:id="chapter-51-div-51-l-1512">der gebalsemt in dem her dort stât,</l>
					<l n="13" xml:id="chapter-51-div-51-l-1513">alle tage ich sîne wunden sach,</l>
					<l n="14" xml:id="chapter-51-div-51-l-1514">sît im diz sper sîn herze brach."</l>
					<l n="15" xml:id="chapter-51-div-51-l-1515">daz zôch er ûz dem buosem sîn</l>
					<l n="16" xml:id="chapter-51-div-51-l-1516">an einer snüere sîdîn,</l>
					<l n="17" xml:id="chapter-51-div-51-l-1517">hin wider hiencz der degen snel</l>
					<l n="18" xml:id="chapter-51-div-51-l-1518">vür sîne brust an blôzez vel.</l>
					<l n="19" xml:id="chapter-51-div-51-l-1519">"ez ist noch vil hôher tac.</l>
					<l n="20" xml:id="chapter-51-div-51-l-1520">wil mîn her Killirjacac</l>
					<l n="21" xml:id="chapter-51-div-51-l-1521">inz her werben als ich in bite,</l>
					<l n="22" xml:id="chapter-51-div-51-l-1522">sô rîtent im die vürsten mite."</l>
					<l n="23" xml:id="chapter-51-div-51-l-1523">ein vingerlîn er sande dar:</l>
					<l n="24" xml:id="chapter-51-div-51-l-1524">die nâch der helle wâren gevar,</l>
					<l n="25" xml:id="chapter-51-div-51-l-1525">die kômen, swaz dâ vürsten was,</l>
					<l n="26" xml:id="chapter-51-div-51-l-1526">durch die stat ûf den palas.</l>
					<l n="27" xml:id="chapter-51-div-51-l-1527">dô lêch mit vanen hin sîn hant</l>
					<l n="28" xml:id="chapter-51-div-51-l-1528">von Azagouc der vürsten lant.</l>
					<l n="29" xml:id="chapter-51-div-51-l-1529">ieslîcher was sîns ortes geil.</l>
					<l n="30" xml:id="chapter-51-div-51-l-1530">doch beleip der bezzer teil</l>
				</div>
			</div>
			<div n="52" xml:id="chapter-52" type="chapter" data-level="1">
				<div xml:id="chapter-52-div-52" data-level="2">
					<l n="1" xml:id="chapter-52-div-52-l-1531">Gahmurete, ir herren.</l>
					<l n="2" xml:id="chapter-52-div-52-l-1532">die selben wâren die erren.</l>
					<l n="3" xml:id="chapter-52-div-52-l-1533">[nâher drungen die von Zazamanc.</l>
					<l n="4" xml:id="chapter-52-div-52-l-1534">mit grôzer vuore niht ze kranc</l>
					<l n="5" xml:id="chapter-52-div-52-l-1535">si emphiengen, als ir vrouwe hiez,</l>
					<l n="6" xml:id="chapter-52-div-52-l-1536">von im ir lant und des geniez,</l>
					<l n="7" xml:id="chapter-52-div-52-l-1537">als ieslîchen an gezôch.</l>
					<l n="8" xml:id="chapter-52-div-52-l-1538">diu armuot ir herren vlôch.]</l>
					<l n="9" xml:id="chapter-52-div-52-l-1539">dô hete Protizilas,</l>
					<l n="10" xml:id="chapter-52-div-52-l-1540">der von arte ein vürste was,</l>
					<l n="11" xml:id="chapter-52-div-52-l-1541">lâzen ein herzentuom.</l>
					<l n="12" xml:id="chapter-52-div-52-l-1542">daz lêch er dem der manegen ruom</l>
					<l n="13" xml:id="chapter-52-div-52-l-1543">mit sîner hant bejagete</l>
					<l n="14" xml:id="chapter-52-div-52-l-1544">(gein strîte er nie verzagete):</l>
					<l n="15" xml:id="chapter-52-div-52-l-1545">Lahfilirost schahtelacunt</l>
					<l n="16" xml:id="chapter-52-div-52-l-1546">nam ez mit vanen sâ zestunt.</l>
					<l n="17" xml:id="chapter-52-div-52-l-1547">von Azagouc die vürsten hêr</l>
					<l n="18" xml:id="chapter-52-div-52-l-1548">nâmen den Schotten Hiutegêr</l>
					<l n="19" xml:id="chapter-52-div-52-l-1549">und Gaschieren den Orimân,</l>
					<l n="20" xml:id="chapter-52-div-52-l-1550">si giengen vür ir herren sân:</l>
					<l n="21" xml:id="chapter-52-div-52-l-1551">der liez si ledec umbe ir bete.</l>
					<l n="22" xml:id="chapter-52-div-52-l-1552">des dancten si dô Gahmurete.</l>
					<l n="23" xml:id="chapter-52-div-52-l-1553">Hiutegêr den Schotten</l>
					<l n="24" xml:id="chapter-52-div-52-l-1554">si bâten sunder spotten:</l>
					<l n="25" xml:id="chapter-52-div-52-l-1555">"lât mînem herren daz gezelt</l>
					<l n="26" xml:id="chapter-52-div-52-l-1556">hie umbe âventiure gelt.</l>
					<l n="27" xml:id="chapter-52-div-52-l-1557">ez zucte uns îsenhartes leben,</l>
					<l n="28" xml:id="chapter-52-div-52-l-1558">daz Vridebrande wart gegeben</l>
					<l n="29" xml:id="chapter-52-div-52-l-1559">diu zierde unsers landes</l>
					<l n="30" xml:id="chapter-52-div-52-l-1560">(sîn vreude diu stuont phandes,</l>
				</div>
			</div>
			<div n="53" xml:id="chapter-53" type="chapter" data-level="1">
				<div xml:id="chapter-53-div-53" data-level="2">
					<l n="1" xml:id="chapter-53-div-53-l-1561">er stêt hie selbe ouch an dem rê:</l>
					<l n="2" xml:id="chapter-53-div-53-l-1562">unvergolden dienst im tet ze wê),</l>
					<l n="3" xml:id="chapter-53-div-53-l-1563">(ûf erde niht sô guotes was),</l>
					<l n="4" xml:id="chapter-53-div-53-l-1564">der helm, von arte ein adamas</l>
					<l n="5" xml:id="chapter-53-div-53-l-1565">dicke unde herte,</l>
					<l n="6" xml:id="chapter-53-div-53-l-1566">an dem strîte ein guot geverte."</l>
					<l n="7" xml:id="chapter-53-div-53-l-1567">dô lobete Hiutegêres hant,</l>
					<l n="8" xml:id="chapter-53-div-53-l-1568">swenne er kœme in sînes herren lant,</l>
					<l n="9" xml:id="chapter-53-div-53-l-1569">daz erz wolde erwerben gar</l>
					<l n="10" xml:id="chapter-53-div-53-l-1570">und senden wider wol gevar:</l>
					<l n="11" xml:id="chapter-53-div-53-l-1571">daz tete er unbetwungen.</l>
					<l n="12" xml:id="chapter-53-div-53-l-1572">nâch urloube drungen</l>
					<l n="13" xml:id="chapter-53-div-53-l-1573">zem künege swaz dâ vürsten was.</l>
					<l n="14" xml:id="chapter-53-div-53-l-1574">dô rûmden si den palas.</l>
					<l n="15" xml:id="chapter-53-div-53-l-1575">swie verwüestet wære sîn lant,</l>
					<l n="16" xml:id="chapter-53-div-53-l-1576">doch kunde Gahmuretes hant</l>
					<l n="17" xml:id="chapter-53-div-53-l-1577">swenken solher gâbe solt</l>
					<l n="18" xml:id="chapter-53-div-53-l-1578">als al die boume trüegen golt.</l>
					<l n="19" xml:id="chapter-53-div-53-l-1579">er teilde grôze gâbe:</l>
					<l n="20" xml:id="chapter-53-div-53-l-1580">sîne man, sîne mâge</l>
					<l n="21" xml:id="chapter-53-div-53-l-1581">nâmen von im des heldes guot.</l>
					<l n="22" xml:id="chapter-53-div-53-l-1582">daz was der küneginne muot.</l>
					<l n="23" xml:id="chapter-53-div-53-l-1583">der brûtloufte hôchgezît</l>
					<l n="24" xml:id="chapter-53-div-53-l-1584">hete dâ vor manegen grôzen strît,</l>
					<l n="25" xml:id="chapter-53-div-53-l-1585">die wurden sus ze suone brâht.</l>
					<l n="26" xml:id="chapter-53-div-53-l-1586">ich enhân mirs selbe niht erdâht,</l>
					<l n="27" xml:id="chapter-53-div-53-l-1587">man sagete mir daz îsenhart</l>
					<l n="28" xml:id="chapter-53-div-53-l-1588">küneclîch bestatet wart:</l>
					<l n="29" xml:id="chapter-53-div-53-l-1589">daz tâten die in erkanden.</l>
					<l n="30" xml:id="chapter-53-div-53-l-1590">den zins von sînen landen,</l>
				</div>
			</div>
			<div n="54" xml:id="chapter-54" type="chapter" data-level="1">
				<div xml:id="chapter-54-div-54" data-level="2">
					<l n="1" xml:id="chapter-54-div-54-l-1591">swaz der gelden mohte ein jâr,</l>
					<l n="2" xml:id="chapter-54-div-54-l-1592">den selben liezen si dâ gar.</l>
					<l n="3" xml:id="chapter-54-div-54-l-1593">daz tâten si umbe ir selber muot.</l>
					<l n="4" xml:id="chapter-54-div-54-l-1594">Gahmuret daz grôze guot</l>
					<l n="5" xml:id="chapter-54-div-54-l-1595">sîn volc hiez behalden,</l>
					<l n="6" xml:id="chapter-54-div-54-l-1596">die muostens sunder walden.</l>
					<l n="7" xml:id="chapter-54-div-54-l-1597">smorgens vor der veste</l>
					<l n="8" xml:id="chapter-54-div-54-l-1598">rûmdenz gar die geste.</l>
					<l n="9" xml:id="chapter-54-div-54-l-1599">sich schieden die dâ wâren,</l>
					<l n="10" xml:id="chapter-54-div-54-l-1600">und vuorten manege bâren.</l>
					<l n="11" xml:id="chapter-54-div-54-l-1601">daz velt herberge stuont al blôz,</l>
					<l n="12" xml:id="chapter-54-div-54-l-1602">wan ein gezelt, daz was vil grôz.</l>
					<l n="13" xml:id="chapter-54-div-54-l-1603">daz hiez der künec ze schiffe tragen.</l>
					<l n="14" xml:id="chapter-54-div-54-l-1604">dô begunde er dem volke sagen,</l>
					<l n="15" xml:id="chapter-54-div-54-l-1605">er woldez vüeren in Azagouc:</l>
					<l n="16" xml:id="chapter-54-div-54-l-1606">mit der rede er si betrouc.</l>
					<l n="17" xml:id="chapter-54-div-54-l-1607">dâ was der stolze küene man,</l>
					<l n="18" xml:id="chapter-54-div-54-l-1608">unz er sich vaste senen began,</l>
					<l n="19" xml:id="chapter-54-div-54-l-1609">daz er niht ritterschefte vant:</l>
					<l n="20" xml:id="chapter-54-div-54-l-1610">des was sîn vreude sorgen phant.</l>
					<l n="21" xml:id="chapter-54-div-54-l-1611">doch was im daz swarze wîp</l>
					<l n="22" xml:id="chapter-54-div-54-l-1612">noch lieber denne sîn selbes lîp.</l>
					<l n="23" xml:id="chapter-54-div-54-l-1613">ez enwart nie wîp geschicket baz.</l>
					<l n="24" xml:id="chapter-54-div-54-l-1614">der vrouwen herze nie vergaz,</l>
					<l n="25" xml:id="chapter-54-div-54-l-1615">im envüere ein werdiu volge mite,</l>
					<l n="26" xml:id="chapter-54-div-54-l-1616">an rehter kiusche wîplîch site.</l>
					<l n="27" xml:id="chapter-54-div-54-l-1617">von Sibilje ûz der stat</l>
					<l n="28" xml:id="chapter-54-div-54-l-1618">was geborn den er dô bat</l>
					<l n="29" xml:id="chapter-54-div-54-l-1619">dan kêrens zeiner wîle.</l>
					<l n="30" xml:id="chapter-54-div-54-l-1620">der hete in manege mîle</l>
				</div>
			</div>
			<div n="55" xml:id="chapter-55" type="chapter" data-level="1">
				<div xml:id="chapter-55-div-55" data-level="2">
					<l n="1" xml:id="chapter-55-div-55-l-1621">dâ vor gevuort: er brâhte in dar.</l>
					<l n="2" xml:id="chapter-55-div-55-l-1622">er was niht als ein môr gevar.</l>
					<l n="3" xml:id="chapter-55-div-55-l-1623">der marnære wîse</l>
					<l n="4" xml:id="chapter-55-div-55-l-1624">sprach: "ir sultz heln lîse</l>
					<l n="5" xml:id="chapter-55-div-55-l-1625">vor den die tragent daz swarze vel.</l>
					<l n="6" xml:id="chapter-55-div-55-l-1626">mîne kocken sint sô snel,</l>
					<l n="7" xml:id="chapter-55-div-55-l-1627">si enmugen uns niht genâhen.</l>
					<l n="8" xml:id="chapter-55-div-55-l-1628">wir suln von hinnen gâhen."</l>
					<l n="9" xml:id="chapter-55-div-55-l-1629">sîn golt hiez er ze schiffe tragen.</l>
					<l n="10" xml:id="chapter-55-div-55-l-1630">nû muoz ich iu von scheiden sagen:</l>
					<l n="11" xml:id="chapter-55-div-55-l-1631">die naht vuor dan der werde man,</l>
					<l n="12" xml:id="chapter-55-div-55-l-1632">daz wart verholne getân.</l>
					<l n="13" xml:id="chapter-55-div-55-l-1633">dô er entran dem wîbe,</l>
					<l n="14" xml:id="chapter-55-div-55-l-1634">dô hete si in ir lîbe</l>
					<l n="15" xml:id="chapter-55-div-55-l-1635">zwelf wochen lebendec ein kint.</l>
					<l n="16" xml:id="chapter-55-div-55-l-1636">vaste mente in dan der wint.</l>
					<l n="17" xml:id="chapter-55-div-55-l-1637">diu vrouwe in ir biutel vant</l>
					<l n="18" xml:id="chapter-55-div-55-l-1638">einen brief, den schreip ir mannes hant</l>
					<l n="19" xml:id="chapter-55-div-55-l-1639">en franzois, daz si kunde.</l>
					<l n="20" xml:id="chapter-55-div-55-l-1640">diu schrift ir sagen begunde:</l>
					<l n="21" xml:id="chapter-55-div-55-l-1641">"hie enbiutet liep ein ander liep.</l>
					<l n="22" xml:id="chapter-55-div-55-l-1642">ich bin dirre verte ein diep:</l>
					<l n="23" xml:id="chapter-55-div-55-l-1643">die muoste ich dir durch jâmer steln.</l>
					<l n="24" xml:id="chapter-55-div-55-l-1644">vrouwe, ich enmac dich niht verheln,</l>
					<l n="25" xml:id="chapter-55-div-55-l-1645">wære dîn orden in mîner ê,</l>
					<l n="26" xml:id="chapter-55-div-55-l-1646">sô wære mir immer nâch dir wê:</l>
					<l n="27" xml:id="chapter-55-div-55-l-1647">und hân doch immer nâch dir pîn.</l>
					<l n="28" xml:id="chapter-55-div-55-l-1648">werde unser zweier kindelîn</l>
					<l n="29" xml:id="chapter-55-div-55-l-1649">an dem antlitze einem man gelîch,</l>
					<l n="30" xml:id="chapter-55-div-55-l-1650">deiswâr der wirt ellens rîch.</l>
				</div>
			</div>
			<div n="56" xml:id="chapter-56" type="chapter" data-level="1">
				<div xml:id="chapter-56-div-56" data-level="2">
					<l n="1" xml:id="chapter-56-div-56-l-1651">erst erborn von Anschouwe.</l>
					<l n="2" xml:id="chapter-56-div-56-l-1652">diu minne wirt sîn vrouwe:</l>
					<l n="3" xml:id="chapter-56-div-56-l-1653">sô wirt aber er an strîte ein schûr,</l>
					<l n="4" xml:id="chapter-56-div-56-l-1654">den vînden herter nâchgebûr.</l>
					<l n="5" xml:id="chapter-56-div-56-l-1655">wizzen sol der sun mîn,</l>
					<l n="6" xml:id="chapter-56-div-56-l-1656">sîn ane der hiez Gandîn,</l>
					<l n="7" xml:id="chapter-56-div-56-l-1657">der lac an ritterschefte tôt.</l>
					<l n="8" xml:id="chapter-56-div-56-l-1658">des vater leit die selben nôt,</l>
					<l n="9" xml:id="chapter-56-div-56-l-1659">der was geheizen Adanz.</l>
					<l n="10" xml:id="chapter-56-div-56-l-1660">sîn schilt beleip vil selten ganz,</l>
					<l n="11" xml:id="chapter-56-div-56-l-1661">der was von arte ein Bertûn.</l>
					<l n="12" xml:id="chapter-56-div-56-l-1662">er und Utepandragûn</l>
					<l n="13" xml:id="chapter-56-div-56-l-1663">wæren zweier gebruoder kint,</l>
					<l n="14" xml:id="chapter-56-div-56-l-1664">die beide alhie geschriben sint:</l>
					<l n="15" xml:id="chapter-56-div-56-l-1665">daz was einer, Lazaliez,</l>
					<l n="16" xml:id="chapter-56-div-56-l-1666">Brickus der ander hiez.</l>
					<l n="17" xml:id="chapter-56-div-56-l-1667">der zweier vater hiez Mazadân.</l>
					<l n="18" xml:id="chapter-56-div-56-l-1668">den vuorte ein feie in Feimurgân,</l>
					<l n="19" xml:id="chapter-56-div-56-l-1669">diu hiez Terdelaschoie:</l>
					<l n="20" xml:id="chapter-56-div-56-l-1670">er was ir herzen boie.</l>
					<l n="21" xml:id="chapter-56-div-56-l-1671">von in zwein kom daz geslehte mîn,</l>
					<l n="22" xml:id="chapter-56-div-56-l-1672">daz immer mêr gît liehten schîn.</l>
					<l n="23" xml:id="chapter-56-div-56-l-1673">ieslîcher sider krône truoc</l>
					<l n="24" xml:id="chapter-56-div-56-l-1674">und heten werdekeit genuoc.</l>
					<l n="25" xml:id="chapter-56-div-56-l-1675">vrouwe, wiltû toufen dich,</l>
					<l n="26" xml:id="chapter-56-div-56-l-1676">dû maht ouch noch erwerben mich."</l>
					<l n="27" xml:id="chapter-56-div-56-l-1677">des engerte si kein wandel niht.</l>
					<l n="28" xml:id="chapter-56-div-56-l-1678">"ouwê wie balde daz geschiht!</l>
					<l n="29" xml:id="chapter-56-div-56-l-1679">wil er wider wenden,</l>
					<l n="30" xml:id="chapter-56-div-56-l-1680">schiere sol ichz enden.</l>
				</div>
			</div>
			<div n="57" xml:id="chapter-57" type="chapter" data-level="1">
				<div xml:id="chapter-57-div-57" data-level="2">
					<l n="1" xml:id="chapter-57-div-57-l-1681">wem hât sîn manlîchiu zuht</l>
					<l n="2" xml:id="chapter-57-div-57-l-1682">hie lâzen sîner minne vruht?</l>
					<l n="3" xml:id="chapter-57-div-57-l-1683">ouwê lieplîch geselleschaft,</l>
					<l n="4" xml:id="chapter-57-div-57-l-1684">sol mir nû riuwe mit ir kraft</l>
					<l n="5" xml:id="chapter-57-div-57-l-1685">immer twingen mînen lîp!</l>
					<l n="6" xml:id="chapter-57-div-57-l-1686">sînem gote zêren," sprach daz wîp,</l>
					<l n="7" xml:id="chapter-57-div-57-l-1687">"ich mich gerne toufen solde</l>
					<l n="8" xml:id="chapter-57-div-57-l-1688">und leben swie er wolde."</l>
					<l n="9" xml:id="chapter-57-div-57-l-1689">der jâmer gap ir herzen wîc.</l>
					<l n="10" xml:id="chapter-57-div-57-l-1690">ir vreude vant den dürren zwîc,</l>
					<l n="11" xml:id="chapter-57-div-57-l-1691">als noch diu turteltûbe tuot.</l>
					<l n="12" xml:id="chapter-57-div-57-l-1692">diu hete ie den selben muot:</l>
					<l n="13" xml:id="chapter-57-div-57-l-1693">swenne ir an trûtschefte gebrast,</l>
					<l n="14" xml:id="chapter-57-div-57-l-1694">ir triuwe kôs den dürren ast.</l>
					<l n="15" xml:id="chapter-57-div-57-l-1695">diu vrouwe an rehter zît genas</l>
					<l n="16" xml:id="chapter-57-div-57-l-1696">eins suns, der zweier varwe was,</l>
					<l n="17" xml:id="chapter-57-div-57-l-1697">an dem got wunders wart enein:</l>
					<l n="18" xml:id="chapter-57-div-57-l-1698">wîz und swarzer varwe er schein.</l>
					<l n="19" xml:id="chapter-57-div-57-l-1699">diu künegîn kuste in sunder twâl</l>
					<l n="20" xml:id="chapter-57-div-57-l-1700">vil dicke an sîniu blanken mâl.</l>
					<l n="21" xml:id="chapter-57-div-57-l-1701">diu muoter hiez ir kindelîn</l>
					<l n="22" xml:id="chapter-57-div-57-l-1702">Feirefîz Anschevîn.</l>
					<l n="23" xml:id="chapter-57-div-57-l-1703">der wart ein waltswende:</l>
					<l n="24" xml:id="chapter-57-div-57-l-1704">die tjoste sîner hende</l>
					<l n="25" xml:id="chapter-57-div-57-l-1705">manec sper zebrâchen,</l>
					<l n="26" xml:id="chapter-57-div-57-l-1706">die schilde dürkel stâchen.</l>
					<l n="27" xml:id="chapter-57-div-57-l-1707">als ein agelster wart gevar</l>
					<l n="28" xml:id="chapter-57-div-57-l-1708">sîn hâr und ouch sîn vel vil gar.</l>
					<l n="29" xml:id="chapter-57-div-57-l-1709">dô was ez ouch über des jâres zil,</l>
					<l n="30" xml:id="chapter-57-div-57-l-1710">daz Gahmuret geprîset vil</l>
				</div>
			</div>
			<div n="58" xml:id="chapter-58" type="chapter" data-level="1">
				<div xml:id="chapter-58-div-58" data-level="2">
					<l n="1" xml:id="chapter-58-div-58-l-1711">was worden dâ ze Zazamanc,</l>
					<l n="2" xml:id="chapter-58-div-58-l-1712">dâ sîn hant die gunst erranc.</l>
					<l n="3" xml:id="chapter-58-div-58-l-1713">dennoch swebete er ûf dem sê,</l>
					<l n="4" xml:id="chapter-58-div-58-l-1714">die snellen winde im tâten wê.</l>
					<l n="5" xml:id="chapter-58-div-58-l-1715">einen sîdîn segel sach er roten:</l>
					<l n="6" xml:id="chapter-58-div-58-l-1716">den truoc ein kocke und ouch die boten.</l>
					<l n="7" xml:id="chapter-58-div-58-l-1717">die von Schotten Vridebrant</l>
					<l n="8" xml:id="chapter-58-div-58-l-1718">vroun Belacânen hete gesant.</l>
					<l n="9" xml:id="chapter-58-div-58-l-1719">er bat si daz si ûf in verkür,</l>
					<l n="10" xml:id="chapter-58-div-58-l-1720">swie er den mâc durch si verlür,</l>
					<l n="11" xml:id="chapter-58-div-58-l-1721">daz si von im gesuochet was.</l>
					<l n="12" xml:id="chapter-58-div-58-l-1722">dô vuorten si den adamas,</l>
					<l n="13" xml:id="chapter-58-div-58-l-1723">ein swert, einen halsberc und zwuo hosen.</l>
					<l n="14" xml:id="chapter-58-div-58-l-1724">hie muget ir grôz wunder losen,</l>
					<l n="15" xml:id="chapter-58-div-58-l-1725">daz im der kocke widervuor.</l>
					<l n="16" xml:id="chapter-58-div-58-l-1726">als mir diu âventiure swuor,</l>
					<l n="17" xml:id="chapter-58-div-58-l-1727">si gâbenz im. dô lobete ouch er,</l>
					<l n="18" xml:id="chapter-58-div-58-l-1728">sîn munt der botschefte ein wer</l>
					<l n="19" xml:id="chapter-58-div-58-l-1729">würde, swenne er kœme zir.</l>
					<l n="20" xml:id="chapter-58-div-58-l-1730">si schieden sich. man sagete mir,</l>
					<l n="21" xml:id="chapter-58-div-58-l-1731">daz mer in truoc in eine habe.</l>
					<l n="22" xml:id="chapter-58-div-58-l-1732">ze Sibilje kêrte er drabe.</l>
					<l n="23" xml:id="chapter-58-div-58-l-1733">mit golde galt der küene man</l>
					<l n="24" xml:id="chapter-58-div-58-l-1734">sînem marnære sân</l>
					<l n="25" xml:id="chapter-58-div-58-l-1735">harte wol sîn arbeit.</l>
					<l n="26" xml:id="chapter-58-div-58-l-1736">si schieden sich, daz was dem leit.</l>
					<l n="27" xml:id="chapter-58-div-58-l-1737">Dâ ze Spâne in dem lande</l>
					<l n="28" xml:id="chapter-58-div-58-l-1738">er den künec erkande,</l>
					<l n="29" xml:id="chapter-58-div-58-l-1739">daz was sîn neve Kailet.</l>
					<l n="30" xml:id="chapter-58-div-58-l-1740">nâch dem kêrte er ze Dôlet.</l>
				</div>
			</div>
			<div n="59" xml:id="chapter-59" type="chapter" data-level="1">
				<div xml:id="chapter-59-div-59" data-level="2">
					<l n="1" xml:id="chapter-59-div-59-l-1741">der was nâch ritterschefte gevarn,</l>
					<l n="2" xml:id="chapter-59-div-59-l-1742">dâ man niht schilde dorfte sparn.</l>
					<l n="3" xml:id="chapter-59-div-59-l-1743">dô hiez er ouch bereiten sich</l>
					<l n="4" xml:id="chapter-59-div-59-l-1744">(sus wert diu âventiure mich)</l>
					<l n="5" xml:id="chapter-59-div-59-l-1745">mit spern wol gemâlen.</l>
					<l n="6" xml:id="chapter-59-div-59-l-1746">von grüenen zindâlen</l>
					<l n="7" xml:id="chapter-59-div-59-l-1747">ieslîchez hete ein banier,</l>
					<l n="8" xml:id="chapter-59-div-59-l-1748">drî hermîn anker dran sô fier</l>
					<l n="9" xml:id="chapter-59-div-59-l-1749">daz man ir jach vür rîcheit.</l>
					<l n="10" xml:id="chapter-59-div-59-l-1750">si wâren lanc unde breit</l>
					<l n="11" xml:id="chapter-59-div-59-l-1751">und reichten vaste unz ûf die hant,</l>
					<l n="12" xml:id="chapter-59-div-59-l-1752">dô man si zem sperîser bant</l>
					<l n="13" xml:id="chapter-59-div-59-l-1753">dâ niderhalp eine spanne.</l>
					<l n="14" xml:id="chapter-59-div-59-l-1754">der wart dem küenen manne</l>
					<l n="15" xml:id="chapter-59-div-59-l-1755">hundert dâ bereitet</l>
					<l n="16" xml:id="chapter-59-div-59-l-1756">und wol hin nâch geleitet</l>
					<l n="17" xml:id="chapter-59-div-59-l-1757">von sînes neven liuten.</l>
					<l n="18" xml:id="chapter-59-div-59-l-1758">êren unde triuten</l>
					<l n="19" xml:id="chapter-59-div-59-l-1759">kunden si in mit werdekeit.</l>
					<l n="20" xml:id="chapter-59-div-59-l-1760">daz was ir herren niht ze leit.</l>
					<l n="21" xml:id="chapter-59-div-59-l-1761">er streich ich enweiz wie lange nâch,</l>
					<l n="22" xml:id="chapter-59-div-59-l-1762">unz er geste herberge ersach</l>
					<l n="23" xml:id="chapter-59-div-59-l-1763">in dem lande ze Wâleis.</l>
					<l n="24" xml:id="chapter-59-div-59-l-1764">dâ was geslagen vür Kanvoleis</l>
					<l n="25" xml:id="chapter-59-div-59-l-1765">manec poulûn ûf die plâne.</l>
					<l n="26" xml:id="chapter-59-div-59-l-1766">ich ensagez iu niht nâch wâne:</l>
					<l n="27" xml:id="chapter-59-div-59-l-1767">gebietet ir, sô ist ez wâr.</l>
					<l n="28" xml:id="chapter-59-div-59-l-1768">sîn volc hiez er ûf halden gar.</l>
					<l n="29" xml:id="chapter-59-div-59-l-1769">der herre sande vor hin în</l>
					<l n="30" xml:id="chapter-59-div-59-l-1770">den kluogen meisterknappen sîn.</l>
				</div>
			</div>
			<div n="60" xml:id="chapter-60" type="chapter" data-level="1">
				<div xml:id="chapter-60-div-60" data-level="2">
					<l n="1" xml:id="chapter-60-div-60-l-1771">der wolde, als in sîn herre bat,</l>
					<l n="2" xml:id="chapter-60-div-60-l-1772">herberge nemen in der stat:</l>
					<l n="3" xml:id="chapter-60-div-60-l-1773">dô was im snellîchen gâch.</l>
					<l n="4" xml:id="chapter-60-div-60-l-1774">man zôch im soumære nâch.</l>
					<l n="5" xml:id="chapter-60-div-60-l-1775">sîn ouge ninder hûs dâ sach,</l>
					<l n="6" xml:id="chapter-60-div-60-l-1776">schilde wæren sîn ander dach</l>
					<l n="7" xml:id="chapter-60-div-60-l-1777">und die wende gar behangen,</l>
					<l n="8" xml:id="chapter-60-div-60-l-1778">mit spern al umbevangen.</l>
					<l n="9" xml:id="chapter-60-div-60-l-1779">diu künegîn von Wâleis</l>
					<l n="10" xml:id="chapter-60-div-60-l-1780">gesprochen hete ze Kanvoleis</l>
					<l n="11" xml:id="chapter-60-div-60-l-1781">einen turnei alsô gezilt,</l>
					<l n="12" xml:id="chapter-60-div-60-l-1782">des manegen zagen noch bevilt</l>
					<l n="13" xml:id="chapter-60-div-60-l-1783">swâ er dem gelîche werben siht:</l>
					<l n="14" xml:id="chapter-60-div-60-l-1784">von sîner hant es niht geschiht.</l>
					<l n="15" xml:id="chapter-60-div-60-l-1785">si was ein maget und niht ein wîp</l>
					<l n="16" xml:id="chapter-60-div-60-l-1786">und bôt zwei lant und ir lîp</l>
					<l n="17" xml:id="chapter-60-div-60-l-1787">swer dâ den prîs bezalte.</l>
					<l n="18" xml:id="chapter-60-div-60-l-1788">diz mære manegen valte</l>
					<l n="19" xml:id="chapter-60-div-60-l-1789">hinderz ors ûf den sâmen.</l>
					<l n="20" xml:id="chapter-60-div-60-l-1790">die solh gevelle nâmen,</l>
					<l n="21" xml:id="chapter-60-div-60-l-1791">ir schanze wart gein vlust gesaget.</l>
					<l n="22" xml:id="chapter-60-div-60-l-1792">des phlâgen helde unverzaget.</l>
					<l n="23" xml:id="chapter-60-div-60-l-1793">si tâten ritters ellen schîn:</l>
					<l n="24" xml:id="chapter-60-div-60-l-1794">mit hurteclîcher rabîn</l>
					<l n="25" xml:id="chapter-60-div-60-l-1795">wart dâ manec ors ersprenget</l>
					<l n="26" xml:id="chapter-60-div-60-l-1796">und swerte vil erklenget.</l>
					<l n="27" xml:id="chapter-60-div-60-l-1797">ein schifbrücke ûf einem plân</l>
					<l n="28" xml:id="chapter-60-div-60-l-1798">gienc über einen wazzers trân,</l>
					<l n="29" xml:id="chapter-60-div-60-l-1799">mit einem tor beslozzen.</l>
					<l n="30" xml:id="chapter-60-div-60-l-1800">ein knappe unverdrozzen</l>
				</div>
			</div>
			<div n="61" xml:id="chapter-61" type="chapter" data-level="1">
				<div xml:id="chapter-61-div-61" data-level="2">
					<l n="1" xml:id="chapter-61-div-61-l-1801">tetez ûf, als im ze muote was.</l>
					<l n="2" xml:id="chapter-61-div-61-l-1802">dar obe stuont der palas.</l>
					<l n="3" xml:id="chapter-61-div-61-l-1803">ouch saz diu küneginne</l>
					<l n="4" xml:id="chapter-61-div-61-l-1804">zen venstern dar inne</l>
					<l n="5" xml:id="chapter-61-div-61-l-1805">mit maneger werden vrouwen.</l>
					<l n="6" xml:id="chapter-61-div-61-l-1806">die begunden dâ schouwen</l>
					<l n="7" xml:id="chapter-61-div-61-l-1807">waz dise knappen tâten.</l>
					<l n="8" xml:id="chapter-61-div-61-l-1808">die heten sich berâten</l>
					<l n="9" xml:id="chapter-61-div-61-l-1809">und sluogen ûf ein gezelt.</l>
					<l n="10" xml:id="chapter-61-div-61-l-1810">umbe unvergolden minnen gelt</l>
					<l n="11" xml:id="chapter-61-div-61-l-1811">wart es ein künec âne,</l>
					<l n="12" xml:id="chapter-61-div-61-l-1812">des twanc in Belacâne6</l>
					<l n="13" xml:id="chapter-61-div-61-l-1813">mit arbeit wart ûf geslagen</l>
					<l n="14" xml:id="chapter-61-div-61-l-1814">daz drîzec soumære muosten tragen,</l>
					<l n="15" xml:id="chapter-61-div-61-l-1815">ein gezelt daz zeicte rîcheit.</l>
					<l n="16" xml:id="chapter-61-div-61-l-1816">ouch was der plân wol sô breit,</l>
					<l n="17" xml:id="chapter-61-div-61-l-1817">daz sich die snüere stracten dran.</l>
					<l n="18" xml:id="chapter-61-div-61-l-1818">Gahmuret der werde man</l>
					<l n="19" xml:id="chapter-61-div-61-l-1819">die selben zît dort ûze enbeiz.</l>
					<l n="20" xml:id="chapter-61-div-61-l-1820">dar nâch er sich mit vlîze vleiz,</l>
					<l n="21" xml:id="chapter-61-div-61-l-1821">wie er höveschlîche kœme geriten.</l>
					<l n="22" xml:id="chapter-61-div-61-l-1822">des enwart niht langer dô gebiten,</l>
					<l n="23" xml:id="chapter-61-div-61-l-1823">sîne knappen an den stunden</l>
					<l n="24" xml:id="chapter-61-div-61-l-1824">sîniu sper ze samene bunden,</l>
					<l n="25" xml:id="chapter-61-div-61-l-1825">ieslîcher vünviu an ein bant.</l>
					<l n="26" xml:id="chapter-61-div-61-l-1826">daz sehste vuorte er an der hant</l>
					<l n="27" xml:id="chapter-61-div-61-l-1827">mit einer baniere.</l>
					<l n="28" xml:id="chapter-61-div-61-l-1828">sus kom gevarn der fiere.</l>
					<l n="29" xml:id="chapter-61-div-61-l-1829">vor der künegîn wart vernomen</l>
					<l n="30" xml:id="chapter-61-div-61-l-1830">daz ein gast dâ solde komen</l>
				</div>
			</div>
			<div n="62" xml:id="chapter-62" type="chapter" data-level="1">
				<div xml:id="chapter-62-div-62" data-level="2">
					<l n="1" xml:id="chapter-62-div-62-l-1831">ûz alsô verrem lande,</l>
					<l n="2" xml:id="chapter-62-div-62-l-1832">den niemen dâ erkande.</l>
					<l n="3" xml:id="chapter-62-div-62-l-1833">"sîn voc daz ist kurtois,</l>
					<l n="4" xml:id="chapter-62-div-62-l-1834">beidiu heidensch und franzois.</l>
					<l n="5" xml:id="chapter-62-div-62-l-1835">etslîcher mac ein Anschevîn</l>
					<l n="6" xml:id="chapter-62-div-62-l-1836">mit sîner sprâche iedoch wol sîn.</l>
					<l n="7" xml:id="chapter-62-div-62-l-1837">ir muot ist stolz, ir wât ist klâr,</l>
					<l n="8" xml:id="chapter-62-div-62-l-1838">wol gesniten al vür wâr.</l>
					<l n="9" xml:id="chapter-62-div-62-l-1839">ich was sînen knappen bî,</l>
					<l n="10" xml:id="chapter-62-div-62-l-1840">die sint vor missewende vrî.</l>
					<l n="11" xml:id="chapter-62-div-62-l-1841">si jehent, swer habe geruoche,</l>
					<l n="12" xml:id="chapter-62-div-62-l-1842">ob der ir herren suoche,</l>
					<l n="13" xml:id="chapter-62-div-62-l-1843">den scheide er von swære.</l>
					<l n="14" xml:id="chapter-62-div-62-l-1844">von im vrâcte ich der mære:</l>
					<l n="15" xml:id="chapter-62-div-62-l-1845">nû sageten si mirz sunder wanc,</l>
					<l n="16" xml:id="chapter-62-div-62-l-1846">ez wære der küjnec von Zazamanc."</l>
					<l n="17" xml:id="chapter-62-div-62-l-1847">disiu mære sagete ir ein garzûn:</l>
					<l n="18" xml:id="chapter-62-div-62-l-1848">"âvoi welh ein poulûn!</l>
					<l n="19" xml:id="chapter-62-div-62-l-1849">iuwer krône und iuwer lant</l>
					<l n="20" xml:id="chapter-62-div-62-l-1850">wæren dâ vür niht halbez phant."</l>
					<l n="21" xml:id="chapter-62-div-62-l-1851">"dû endarft mirz sô loben niht.</l>
					<l n="22" xml:id="chapter-62-div-62-l-1852">mîn munt hin wider dir des giht,</l>
					<l n="23" xml:id="chapter-62-div-62-l-1853">ez mac wol sîn eins werden man,</l>
					<l n="24" xml:id="chapter-62-div-62-l-1854">der niht mit armüete kan."</l>
					<l n="25" xml:id="chapter-62-div-62-l-1855">alsus sprach diu künegîn:</l>
					<l n="26" xml:id="chapter-62-div-62-l-1856">"wê wanne kumt er et selbe drîn?"</l>
					<l n="27" xml:id="chapter-62-div-62-l-1857">den garzûn si des vrâgen bat.</l>
					<l n="28" xml:id="chapter-62-div-62-l-1858">höveschlîchen durch die stat</l>
					<l n="29" xml:id="chapter-62-div-62-l-1859">der helt begunde trecken,</l>
					<l n="30" xml:id="chapter-62-div-62-l-1860">die slâfenden wecken.</l>
				</div>
			</div>
			<div n="63" xml:id="chapter-63" type="chapter" data-level="1">
				<div xml:id="chapter-63-div-63" data-level="2">
					<l n="1" xml:id="chapter-63-div-63-l-1861">vil schilde sach er schînen.</l>
					<l n="2" xml:id="chapter-63-div-63-l-1862">die hellen pusînen</l>
					<l n="3" xml:id="chapter-63-div-63-l-1863">mit krache vor im gâben dôz.</l>
					<l n="4" xml:id="chapter-63-div-63-l-1864">von würfen und mit slegen grôz</l>
					<l n="5" xml:id="chapter-63-div-63-l-1865">zwêne tambûre gâben schal:</l>
					<l n="6" xml:id="chapter-63-div-63-l-1866">der galm über al die stat erhal.</l>
					<l n="7" xml:id="chapter-63-div-63-l-1867">der dôn iedoch gemischet wart</l>
					<l n="8" xml:id="chapter-63-div-63-l-1868">mit floitieren, an der wart</l>
					<l n="9" xml:id="chapter-63-div-63-l-1869">eine reisenote si bliesen.</l>
					<l n="10" xml:id="chapter-63-div-63-l-1870">nû suln wir niht verliesen,</l>
					<l n="11" xml:id="chapter-63-div-63-l-1871">wie ir herre komen sî:</l>
					<l n="12" xml:id="chapter-63-div-63-l-1872">dem riten videlære bî.</l>
					<l n="13" xml:id="chapter-63-div-63-l-1873">dô legete der degen wert</l>
					<l n="14" xml:id="chapter-63-div-63-l-1874">ein bein vür sich ûf daz phert,</l>
					<l n="15" xml:id="chapter-63-div-63-l-1875">zwêne stivâle über blôziu bein.</l>
					<l n="16" xml:id="chapter-63-div-63-l-1876">sîn munt als ein rubîn schein</l>
					<l n="17" xml:id="chapter-63-div-63-l-1877">von der rœte als ob er brünne:</l>
					<l n="18" xml:id="chapter-63-div-63-l-1878">der was dicke und niht ze dünne.</l>
					<l n="19" xml:id="chapter-63-div-63-l-1879">sîn lîp was allenthalben klâr.</l>
					<l n="20" xml:id="chapter-63-div-63-l-1880">lieht reideloht was im sîn hâr,</l>
					<l n="21" xml:id="chapter-63-div-63-l-1881">swâ man daz vor dem huote sach.</l>
					<l n="22" xml:id="chapter-63-div-63-l-1882">der was ein tiure houbetdach.</l>
					<l n="23" xml:id="chapter-63-div-63-l-1883">grüene samît was der mantel sîn,</l>
					<l n="24" xml:id="chapter-63-div-63-l-1884">ein zobel dâ vor gap swarzen schîn</l>
					<l n="25" xml:id="chapter-63-div-63-l-1885">ob einem hemde daz was blanc.</l>
					<l n="26" xml:id="chapter-63-div-63-l-1886">von schouwen wart dâ grôz gedranc.</l>
					<l n="27" xml:id="chapter-63-div-63-l-1887">vil dicke aldâ gevrâget wart,</l>
					<l n="28" xml:id="chapter-63-div-63-l-1888">wer wære der ritter âne bart,</l>
					<l n="29" xml:id="chapter-63-div-63-l-1889">der vuorte alsolhe rîcheit.</l>
					<l n="30" xml:id="chapter-63-div-63-l-1890">vil schiere wart daz mære breit,</l>
				</div>
			</div>
			<div n="64" xml:id="chapter-64" type="chapter" data-level="1">
				<div xml:id="chapter-64-div-64" data-level="2">
					<l n="1" xml:id="chapter-64-div-64-l-1891">si sagetenz in vür unbetrogen.</l>
					<l n="2" xml:id="chapter-64-div-64-l-1892">dô begunden si an die brücke zogen,</l>
					<l n="3" xml:id="chapter-64-div-64-l-1893">ander volc und ouch die sîne.</l>
					<l n="4" xml:id="chapter-64-div-64-l-1894">von dem liehten schîne,</l>
					<l n="5" xml:id="chapter-64-div-64-l-1895">der von der künegîn erschein,</l>
					<l n="6" xml:id="chapter-64-div-64-l-1896">zucte im neben sich sîn bein:</l>
					<l n="7" xml:id="chapter-64-div-64-l-1897">ûf rihte sich der degen wert</l>
					<l n="8" xml:id="chapter-64-div-64-l-1898">als ein vederspil, daz gert.</l>
					<l n="9" xml:id="chapter-64-div-64-l-1899">diu herberge dûhte in guot.</l>
					<l n="10" xml:id="chapter-64-div-64-l-1900">alsô stuont des heldes muot:</l>
					<l n="11" xml:id="chapter-64-div-64-l-1901">si dolde ouch wol, diu wirtîn,</l>
					<l n="12" xml:id="chapter-64-div-64-l-1902">von Wâleis diu künegîn.</l>
					<l n="13" xml:id="chapter-64-div-64-l-1903">dô vriesch der künec von Spâne,</l>
					<l n="14" xml:id="chapter-64-div-64-l-1904">daz ûf der Lêôplâne</l>
					<l n="15" xml:id="chapter-64-div-64-l-1905">stüende ein gezelt, daz Gahmurete</l>
					<l n="16" xml:id="chapter-64-div-64-l-1906">durch des küenen Razalîges bete</l>
					<l n="17" xml:id="chapter-64-div-64-l-1907">beleip vor Patelamunt.</l>
					<l n="18" xml:id="chapter-64-div-64-l-1908">daz tete im ein ritter kunt.</l>
					<l n="19" xml:id="chapter-64-div-64-l-1909">dô vuor er springende als ein tier,</l>
					<l n="20" xml:id="chapter-64-div-64-l-1910">er was der vreuden soldier.</l>
					<l n="21" xml:id="chapter-64-div-64-l-1911">der selbe ritter aber sprach:</l>
					<l n="22" xml:id="chapter-64-div-64-l-1912">"iuwer muomen sun ich sach</l>
					<l n="23" xml:id="chapter-64-div-64-l-1913">komende als er ê was fier.</l>
					<l n="24" xml:id="chapter-64-div-64-l-1914">ez sint hundert banier</l>
					<l n="25" xml:id="chapter-64-div-64-l-1915">zeinem schilde ûf grüene velt</l>
					<l n="26" xml:id="chapter-64-div-64-l-1916">gestôzen vür sîn hôchgezelt,</l>
					<l n="27" xml:id="chapter-64-div-64-l-1917">die sint ouch alle grüene.</l>
					<l n="28" xml:id="chapter-64-div-64-l-1918">ouch hât der helt küene</l>
					<l n="29" xml:id="chapter-64-div-64-l-1919">drî hermîn anker lieht gemâl</l>
					<l n="30" xml:id="chapter-64-div-64-l-1920">ûf ieslîchem zindâl."</l>
				</div>
			</div>
			<div n="65" xml:id="chapter-65" type="chapter" data-level="1">
				<div xml:id="chapter-65-div-65" data-level="2">
					<l n="1" xml:id="chapter-65-div-65-l-1921">"ist er gezimieret hie,</l>
					<l n="2" xml:id="chapter-65-div-65-l-1922">âvoi sô sol man schouwen wie</l>
					<l n="3" xml:id="chapter-65-div-65-l-1923">sîn lîp den poinder irret,</l>
					<l n="4" xml:id="chapter-65-div-65-l-1924">wie erz mit hurte wirret.</l>
					<l n="5" xml:id="chapter-65-div-65-l-1925">der stolze künec Hardîz</l>
					<l n="6" xml:id="chapter-65-div-65-l-1926">hât mit zorne sînen vlîz</l>
					<l n="7" xml:id="chapter-65-div-65-l-1927">nû lange vaste an mich gewant.</l>
					<l n="8" xml:id="chapter-65-div-65-l-1928">den sol diu Gahmuretes hant</l>
					<l n="9" xml:id="chapter-65-div-65-l-1929">mit sîner tjoste neigen.</l>
					<l n="10" xml:id="chapter-65-div-65-l-1930">mîn sælde ist niht der veigen."</l>
					<l n="11" xml:id="chapter-65-div-65-l-1931">sîne boten sande er sân</l>
					<l n="12" xml:id="chapter-65-div-65-l-1932">dâ Gaschier der Orimân</l>
					<l n="13" xml:id="chapter-65-div-65-l-1933">mit grôzer massenîe lac</l>
					<l n="14" xml:id="chapter-65-div-65-l-1934">und der liehte Killirjacac:</l>
					<l n="15" xml:id="chapter-65-div-65-l-1935">die wâren dâ durch sîne bete.</l>
					<l n="16" xml:id="chapter-65-div-65-l-1936">zem poulûn si mit Kailete</l>
					<l n="17" xml:id="chapter-65-div-65-l-1937">vuoren durch geselleschaft.</l>
					<l n="18" xml:id="chapter-65-div-65-l-1938">dô emphiengen si durch liebe kraft</l>
					<l n="19" xml:id="chapter-65-div-65-l-1939">den werden künec von Zazamanc.</l>
					<l n="20" xml:id="chapter-65-div-65-l-1940">si dûhte ein beiten gar ze lanc</l>
					<l n="21" xml:id="chapter-65-div-65-l-1941">daz si in niht ê gesâhen,</l>
					<l n="22" xml:id="chapter-65-div-65-l-1942">des si mit triuwen jâhen.</l>
					<l n="23" xml:id="chapter-65-div-65-l-1943">dô vrâcte er si der mære,</l>
					<l n="24" xml:id="chapter-65-div-65-l-1944">wer dâ ritter wære.</l>
					<l n="25" xml:id="chapter-65-div-65-l-1945">dô sprach sîner muomen kint:</l>
					<l n="26" xml:id="chapter-65-div-65-l-1946">"ûz verrem lande nû hie sint</l>
					<l n="27" xml:id="chapter-65-div-65-l-1947">ritter die diu minne jaget,</l>
					<l n="28" xml:id="chapter-65-div-65-l-1948">vil küener helde unverzaget.</l>
					<l n="29" xml:id="chapter-65-div-65-l-1949">hie hât manegen Bertûn</l>
					<l n="30" xml:id="chapter-65-div-65-l-1950">der künec Utepandragûn.</l>
				</div>
			</div>
			<div n="66" xml:id="chapter-66" type="chapter" data-level="1">
				<div xml:id="chapter-66-div-66" data-level="2">
					<l n="1" xml:id="chapter-66-div-66-l-1951">ein mære in stichet als ein dorn,</l>
					<l n="2" xml:id="chapter-66-div-66-l-1952">daz er sîn wîp hât verlorn,</l>
					<l n="3" xml:id="chapter-66-div-66-l-1953">diu Artûses muoter was.</l>
					<l n="4" xml:id="chapter-66-div-66-l-1954">ein phaffe der wol zouber las,</l>
					<l n="5" xml:id="chapter-66-div-66-l-1955">mit dem diu vrouwe ist hin gewant,</l>
					<l n="6" xml:id="chapter-66-div-66-l-1956">dem ist Artûs nâch gerant.</l>
					<l n="7" xml:id="chapter-66-div-66-l-1957">ez ist nû in dem dritten jâr,</l>
					<l n="8" xml:id="chapter-66-div-66-l-1958">daz er sun und wîp verlôs vür wâr.</l>
					<l n="9" xml:id="chapter-66-div-66-l-1959">hiest ouch sîner tohter man,</l>
					<l n="10" xml:id="chapter-66-div-66-l-1960">der wol mit ritterschefte kan,</l>
					<l n="11" xml:id="chapter-66-div-66-l-1961">Lôt von Norwæge,</l>
					<l n="12" xml:id="chapter-66-div-66-l-1962">gein valscheit der træge</l>
					<l n="13" xml:id="chapter-66-div-66-l-1963">und der snelle gein dem prîse.</l>
					<l n="14" xml:id="chapter-66-div-66-l-1964">der küene degen wîse.</l>
					<l n="15" xml:id="chapter-66-div-66-l-1965">hiest ouch Gâwân, des sun,</l>
					<l n="16" xml:id="chapter-66-div-66-l-1966">sô kranc daz er niht mac getuon</l>
					<l n="17" xml:id="chapter-66-div-66-l-1967">ritterschaft enkeine.</l>
					<l n="18" xml:id="chapter-66-div-66-l-1968">er was bî mir, der kleine:</l>
					<l n="19" xml:id="chapter-66-div-66-l-1969">er sprichet, möhte er einen schaft</l>
					<l n="20" xml:id="chapter-66-div-66-l-1970">gebrechen, trôte in des sîn kraft,</l>
					<l n="21" xml:id="chapter-66-div-66-l-1971">er tæte gerne ritters tât.</l>
					<l n="22" xml:id="chapter-66-div-66-l-1972">wie vruo sîn ger begunnen hât!</l>
					<l n="23" xml:id="chapter-66-div-66-l-1973">hie hât der künec von Patrigalt</l>
					<l n="24" xml:id="chapter-66-div-66-l-1974">von spern einen ganzen walt.</l>
					<l n="25" xml:id="chapter-66-div-66-l-1975">des vuore ist dâ engein gar ein wint,</l>
					<l n="26" xml:id="chapter-66-div-66-l-1976">wan die von Portegâl hie sint:</l>
					<l n="27" xml:id="chapter-66-div-66-l-1977">die heizen wir die vrechen,</l>
					<l n="28" xml:id="chapter-66-div-66-l-1978">si welnt durch schilde stechen.</l>
					<l n="29" xml:id="chapter-66-div-66-l-1979">hie hânt die Prôvenzâle</l>
					<l n="30" xml:id="chapter-66-div-66-l-1980">schilde wol gemâle.</l>
				</div>
			</div>
			<div n="67" xml:id="chapter-67" type="chapter" data-level="1">
				<div xml:id="chapter-67-div-67" data-level="2">
					<l n="1" xml:id="chapter-67-div-67-l-1981">hie sint die Wâleise:</l>
					<l n="2" xml:id="chapter-67-div-67-l-1982">daz si behabent ir reise</l>
					<l n="3" xml:id="chapter-67-div-67-l-1983">durch den poinder swâ sis gernt,</l>
					<l n="4" xml:id="chapter-67-div-67-l-1984">von der kraft ir landes si des wernt.</l>
					<l n="5" xml:id="chapter-67-div-67-l-1985">hiest manec ritter durch diu wîp,</l>
					<l n="6" xml:id="chapter-67-div-67-l-1986">des niht erkennen mac mîn lîp.</l>
					<l n="7" xml:id="chapter-67-div-67-l-1987">al die ich hie benennet hân,</l>
					<l n="8" xml:id="chapter-67-div-67-l-1988">wir ligen mit wârheit sunder wân</l>
					<l n="9" xml:id="chapter-67-div-67-l-1989">mit grôzer vuore in der stat,</l>
					<l n="10" xml:id="chapter-67-div-67-l-1990">als uns diu küneginne bat.</l>
					<l n="11" xml:id="chapter-67-div-67-l-1991">ich sage dir wer ze velde liget,</l>
					<l n="12" xml:id="chapter-67-div-67-l-1992">die unser wer vil ringe wiget:</l>
					<l n="13" xml:id="chapter-67-div-67-l-1993">der werde künec von Ascalûn,</l>
					<l n="14" xml:id="chapter-67-div-67-l-1994">und der stolze künec von Arragûn,</l>
					<l n="15" xml:id="chapter-67-div-67-l-1995">Cidegast von Lôgrois</l>
					<l n="16" xml:id="chapter-67-div-67-l-1996">und der künec von Punturtois,</l>
					<l n="17" xml:id="chapter-67-div-67-l-1997">der heizet Brandelidelîn.</l>
					<l n="18" xml:id="chapter-67-div-67-l-1998">dâst ouch der küene Lehelîn.</l>
					<l n="19" xml:id="chapter-67-div-67-l-1999">dâst Môrolt von îrlant,</l>
					<l n="20" xml:id="chapter-67-div-67-l-2000">der brichet ab uns gæbiu phant.</l>
					<l n="21" xml:id="chapter-67-div-67-l-2001">dâ ligent ûf dem plâne</l>
					<l n="22" xml:id="chapter-67-div-67-l-2002">die stolzen Alemâne:</l>
					<l n="23" xml:id="chapter-67-div-67-l-2003">der herzoge von Brâbant</l>
					<l n="24" xml:id="chapter-67-div-67-l-2004">ist gestrichen in ditze lant</l>
					<l n="25" xml:id="chapter-67-div-67-l-2005">durch den künec Hardîzen.</l>
					<l n="26" xml:id="chapter-67-div-67-l-2006">sîne swester Alîzen</l>
					<l n="27" xml:id="chapter-67-div-67-l-2007">gap im der künec von Gascôn,</l>
					<l n="28" xml:id="chapter-67-div-67-l-2008">sîn dienst hât vor emphangen lôn.</l>
					<l n="29" xml:id="chapter-67-div-67-l-2009">die sint mit zorne hie gein mir.</l>
					<l n="30" xml:id="chapter-67-div-67-l-2010">nû sol ich wol getrûwen dir:</l>
				</div>
			</div>
			<div n="68" xml:id="chapter-68" type="chapter" data-level="1">
				<div xml:id="chapter-68-div-68" data-level="2">
					<l n="1" xml:id="chapter-68-div-68-l-2011">gedenke an die sippe dîn,</l>
					<l n="2" xml:id="chapter-68-div-68-l-2012">durch rehte liebe warte mîn."</l>
					<l n="3" xml:id="chapter-68-div-68-l-2013">dô sprach der künec von Zazamanc:</l>
					<l n="4" xml:id="chapter-68-div-68-l-2014">"dû endarft mir wizzen keinen danc,</l>
					<l n="5" xml:id="chapter-68-div-68-l-2015">swaz dir mîn dienst hie zêren tuot.</l>
					<l n="6" xml:id="chapter-68-div-68-l-2016">wir suln haben einen muot.</l>
					<l n="7" xml:id="chapter-68-div-68-l-2017">stêt dîn strûz noch sunder nest,</l>
					<l n="8" xml:id="chapter-68-div-68-l-2018">dû solt dîn sarapandratest</l>
					<l n="9" xml:id="chapter-68-div-68-l-2019">gein sînem halben grîfen tragen.</l>
					<l n="10" xml:id="chapter-68-div-68-l-2020">mîn anker vaste wirt geslagen</l>
					<l n="11" xml:id="chapter-68-div-68-l-2021">durch lenden in sîns poinders hurt.</l>
					<l n="12" xml:id="chapter-68-div-68-l-2022">er müeze selbe suochen vurt</l>
					<l n="13" xml:id="chapter-68-div-68-l-2023">hinderm orse ûf dem grieze.</l>
					<l n="14" xml:id="chapter-68-div-68-l-2024">der uns zein ander lieze,</l>
					<l n="15" xml:id="chapter-68-div-68-l-2025">ich valte in oder er valte mich:</l>
					<l n="16" xml:id="chapter-68-div-68-l-2026">des wer ich an den triuwen dich."</l>
					<l n="17" xml:id="chapter-68-div-68-l-2027">Kailet ze herbergen reit</l>
					<l n="18" xml:id="chapter-68-div-68-l-2028">mit grôzen vreuden sunder leit.</l>
					<l n="19" xml:id="chapter-68-div-68-l-2029">sich huop ein krîieren</l>
					<l n="20" xml:id="chapter-68-div-68-l-2030">vor zwein helden fieren:</l>
					<l n="21" xml:id="chapter-68-div-68-l-2031">von Poitouwe Schîolarz</l>
					<l n="22" xml:id="chapter-68-div-68-l-2032">und Gurnemanz de Grâharz,</l>
					<l n="23" xml:id="chapter-68-div-68-l-2033">die tjostierten ûf dem plân.</l>
					<l n="24" xml:id="chapter-68-div-68-l-2034">sich huop diu vesperîe sân.</l>
					<l n="25" xml:id="chapter-68-div-68-l-2035">hie riten sehse, dort wol drî,</l>
					<l n="26" xml:id="chapter-68-div-68-l-2036">den vuor vil lîhte ein tropel bî.</l>
					<l n="27" xml:id="chapter-68-div-68-l-2037">si begunden rehte ritters tât:</l>
					<l n="28" xml:id="chapter-68-div-68-l-2038">des enwas et dô dehein ander rât.</l>
					<l n="29" xml:id="chapter-68-div-68-l-2039">ez was dennoch wol mitter tac,</l>
					<l n="30" xml:id="chapter-68-div-68-l-2040">der herre under sînem gezelte lac.</l>
				</div>
			</div>
			<div n="69" xml:id="chapter-69" type="chapter" data-level="1">
				<div xml:id="chapter-69-div-69" data-level="2">
					<l n="1" xml:id="chapter-69-div-69-l-2041">dô vriesch der künec von Zazamanc,</l>
					<l n="2" xml:id="chapter-69-div-69-l-2042">daz die poinder wît und lanc</l>
					<l n="3" xml:id="chapter-69-div-69-l-2043">wâren ze velde worden.</l>
					<l n="4" xml:id="chapter-69-div-69-l-2044">al nâch ritters orden</l>
					<l n="5" xml:id="chapter-69-div-69-l-2045">er huop ouch sich des endes dar</l>
					<l n="6" xml:id="chapter-69-div-69-l-2046">mit maneger banier lieht gevar.</l>
					<l n="7" xml:id="chapter-69-div-69-l-2047">er enkêrte sich niht an gâhez schehen,</l>
					<l n="8" xml:id="chapter-69-div-69-l-2048">müezeclîche er wolde ersehen</l>
					<l n="9" xml:id="chapter-69-div-69-l-2049">wiez ze beider sît dâ wære getân.</l>
					<l n="10" xml:id="chapter-69-div-69-l-2050">sînen teppech legete man ûf den plân,</l>
					<l n="11" xml:id="chapter-69-div-69-l-2051">dâ sich die poinder wurren</l>
					<l n="12" xml:id="chapter-69-div-69-l-2052">und diu ors von stichen kurren.</l>
					<l n="13" xml:id="chapter-69-div-69-l-2053">von knappen was umbe in ein rinc,</l>
					<l n="14" xml:id="chapter-69-div-69-l-2054">dâ bî von swerten klingâ klinc.</l>
					<l n="15" xml:id="chapter-69-div-69-l-2055">wie si nâch prîse rungen,</l>
					<l n="16" xml:id="chapter-69-div-69-l-2056">der klingen alsus klungen!</l>
					<l n="17" xml:id="chapter-69-div-69-l-2057">von spern was grôz krachen dâ,</l>
					<l n="18" xml:id="chapter-69-div-69-l-2058">er endorfte niemen vrâgen wâ.</l>
					<l n="19" xml:id="chapter-69-div-69-l-2059">poinder wâren sîne wende,</l>
					<l n="20" xml:id="chapter-69-div-69-l-2060">die worhten ritters hende.</l>
					<l n="21" xml:id="chapter-69-div-69-l-2061">diu ritterschaft sô nâhe was,</l>
					<l n="22" xml:id="chapter-69-div-69-l-2062">daz die vrouwen ab dem palas</l>
					<l n="23" xml:id="chapter-69-div-69-l-2063">wol sâhen der helde arbeit.</l>
					<l n="24" xml:id="chapter-69-div-69-l-2064">doch was der küneginne leit</l>
					<l n="25" xml:id="chapter-69-div-69-l-2065">daz sich der künec von Zazamanc</l>
					<l n="26" xml:id="chapter-69-div-69-l-2066">dâ mit den andern niht endranc.</l>
					<l n="27" xml:id="chapter-69-div-69-l-2067">si sprach:"wê war ist er komen,</l>
					<l n="28" xml:id="chapter-69-div-69-l-2068">von dem ich wunder hân vernomen?"</l>
					<l n="29" xml:id="chapter-69-div-69-l-2069">nû was ouch rois de Franze tôt.</l>
					<l n="30" xml:id="chapter-69-div-69-l-2070">des wîp in dicke in grôze nôt</l>
				</div>
			</div>
			<div n="70" xml:id="chapter-70" type="chapter" data-level="1">
				<div xml:id="chapter-70-div-70" data-level="2">
					<l n="1" xml:id="chapter-70-div-70-l-2071">brâhte mit ir minne,</l>
					<l n="2" xml:id="chapter-70-div-70-l-2072">diu werde küneginne</l>
					<l n="3" xml:id="chapter-70-div-70-l-2073">hete aldar nâch im gesant,</l>
					<l n="4" xml:id="chapter-70-div-70-l-2074">ob er noch wider in daz lant</l>
					<l n="5" xml:id="chapter-70-div-70-l-2075">wære komen von der heidenschaft.</l>
					<l n="6" xml:id="chapter-70-div-70-l-2076">des twanc si grôzer liebe kraft.</l>
					<l n="7" xml:id="chapter-70-div-70-l-2077">ez wart dâ harte guot getân</l>
					<l n="8" xml:id="chapter-70-div-70-l-2078">von manegem küenen armman,</l>
					<l n="9" xml:id="chapter-70-div-70-l-2079">die doch der hœhe gerten niht,</l>
					<l n="10" xml:id="chapter-70-div-70-l-2080">des der küneginne zil vergiht,</l>
					<l n="11" xml:id="chapter-70-div-70-l-2081">ir lîbes und ir lande.</l>
					<l n="12" xml:id="chapter-70-div-70-l-2082">sî gerten ander phande.</l>
					<l n="13" xml:id="chapter-70-div-70-l-2083">nû was ouch Gahmuretes lîp</l>
					<l n="14" xml:id="chapter-70-div-70-l-2084">in harnase, dâ sîn wîp</l>
					<l n="15" xml:id="chapter-70-div-70-l-2085">wart einer suone bî gemant,</l>
					<l n="16" xml:id="chapter-70-div-70-l-2086">daz ir von Schotten Vridebrant</l>
					<l n="17" xml:id="chapter-70-div-70-l-2087">ze gebe sande vür ir schaden:</l>
					<l n="18" xml:id="chapter-70-div-70-l-2088">mit strîte hete er si verladen.</l>
					<l n="19" xml:id="chapter-70-div-70-l-2089">ûf erde niht sô guotes was.</l>
					<l n="20" xml:id="chapter-70-div-70-l-2090">dô schouwete er den adamas:</l>
					<l n="21" xml:id="chapter-70-div-70-l-2091">daz was ein helm, dar ûf man bant</l>
					<l n="22" xml:id="chapter-70-div-70-l-2092">einen anker, dâ man inne vant</l>
					<l n="23" xml:id="chapter-70-div-70-l-2093">verwieret edel gesteine,</l>
					<l n="24" xml:id="chapter-70-div-70-l-2094">grôz, niht ze kleine.</l>
					<l n="25" xml:id="chapter-70-div-70-l-2095">daz was iedoch ein swærer last.</l>
					<l n="26" xml:id="chapter-70-div-70-l-2096">gezimieret wart der gast.</l>
					<l n="27" xml:id="chapter-70-div-70-l-2097">wie sîn schilt gehêret sî?</l>
					<l n="28" xml:id="chapter-70-div-70-l-2098">mit golde von Arâbî</l>
					<l n="29" xml:id="chapter-70-div-70-l-2099">ein tiuriu buckel drûf geslagen,</l>
					<l n="30" xml:id="chapter-70-div-70-l-2100">swære, die er muoste tragen</l>
				</div>
			</div>
			<div n="71" xml:id="chapter-71" type="chapter" data-level="1">
				<div xml:id="chapter-71-div-71" data-level="2">
					<l n="1" xml:id="chapter-71-div-71-l-2101">(diu gap von rœte alsolhez brehen,</l>
					<l n="2" xml:id="chapter-71-div-71-l-2102">daz man sich drinne mohte ersehen),</l>
					<l n="3" xml:id="chapter-71-div-71-l-2103">ein zobelîn anker drunde.</l>
					<l n="4" xml:id="chapter-71-div-71-l-2104">mir selben ich wol gunde</l>
					<l n="5" xml:id="chapter-71-div-71-l-2105">des er hete an den lîp gegert,</l>
					<l n="6" xml:id="chapter-71-div-71-l-2106">wande ez was maneger marke wert.</l>
					<l n="7" xml:id="chapter-71-div-71-l-2107">sîn wâpenroc was harte wît:</l>
					<l n="8" xml:id="chapter-71-div-71-l-2108">ich wæne keinen sô guoten sît</l>
					<l n="9" xml:id="chapter-71-div-71-l-2109">iemen ze strîte vuorte.</l>
					<l n="10" xml:id="chapter-71-div-71-l-2110">des lenge den teppech ruorte,</l>
					<l n="11" xml:id="chapter-71-div-71-l-2111">ob ich in geprüeven künne.</l>
					<l n="12" xml:id="chapter-71-div-71-l-2112">er schein als ob hie brünne</l>
					<l n="13" xml:id="chapter-71-div-71-l-2113">bî der naht ein queckez viur.</l>
					<l n="14" xml:id="chapter-71-div-71-l-2114">verblichen varwe was im tiur,</l>
					<l n="15" xml:id="chapter-71-div-71-l-2115">sîn glast die blicke niht vermeit:</l>
					<l n="16" xml:id="chapter-71-div-71-l-2116">ein bœsez ouge sich dran versneit.</l>
					<l n="17" xml:id="chapter-71-div-71-l-2117">mit golde er gebildet was,</l>
					<l n="18" xml:id="chapter-71-div-71-l-2118">dâz zer muntâne an Kaukasas</l>
					<l n="19" xml:id="chapter-71-div-71-l-2119">ab einem velse zarten</l>
					<l n="20" xml:id="chapter-71-div-71-l-2120">grîfen klâ, diez dâ bewarten</l>
					<l n="21" xml:id="chapter-71-div-71-l-2121">und ez noch hiute aldâ bewarnt.</l>
					<l n="22" xml:id="chapter-71-div-71-l-2122">von Arâbîe liute varnt,</l>
					<l n="23" xml:id="chapter-71-div-71-l-2123">die erwerbent ez mit listen dâ</l>
					<l n="24" xml:id="chapter-71-div-71-l-2124">(sô tiurez ist ninder anderswâ)</l>
					<l n="25" xml:id="chapter-71-div-71-l-2125">und bringentz wider z Arâbî,</l>
					<l n="26" xml:id="chapter-71-div-71-l-2126">dâ man diu grüenen achmardî</l>
					<l n="27" xml:id="chapter-71-div-71-l-2127">würket und die phellel rîch.</l>
					<l n="28" xml:id="chapter-71-div-71-l-2128">ander wæte ist er vil ungelîch.</l>
					<l n="29" xml:id="chapter-71-div-71-l-2129">den schilt nam er ze halse sân.</l>
					<l n="30" xml:id="chapter-71-div-71-l-2130">hie stuont ein ors vil wol getân,</l>
				</div>
			</div>
			<div n="72" xml:id="chapter-72" type="chapter" data-level="1">
				<div xml:id="chapter-72-div-72" data-level="2">
					<l n="1" xml:id="chapter-72-div-72-l-2131">gewâpent vaste unz ûf den huof,</l>
					<l n="2" xml:id="chapter-72-div-72-l-2132">hie garzûne ruofâ ruof.</l>
					<l n="3" xml:id="chapter-72-div-72-l-2133">sîn lîp spranc drûf, wande erz dâ vant.</l>
					<l n="4" xml:id="chapter-72-div-72-l-2134">vil starker sper des heldes hant</l>
					<l n="5" xml:id="chapter-72-div-72-l-2135">mit hurte verswande,</l>
					<l n="6" xml:id="chapter-72-div-72-l-2136">die poinder er zetrande,</l>
					<l n="7" xml:id="chapter-72-div-72-l-2137">immer durch, anderhalben ûz.</l>
					<l n="8" xml:id="chapter-72-div-72-l-2138">dem anker volcte nâch der strûz.</l>
					<l n="9" xml:id="chapter-72-div-72-l-2139">Gahmuret stach hinderz ors</l>
					<l n="10" xml:id="chapter-72-div-72-l-2140">Poitwîn de Prienlascors</l>
					<l n="11" xml:id="chapter-72-div-72-l-2141">und anders manegen werden man,</l>
					<l n="12" xml:id="chapter-72-div-72-l-2142">an den er sicherheit gewan.</l>
					<l n="13" xml:id="chapter-72-div-72-l-2143">swaz dâ gekriuzter ritter reit,</l>
					<l n="14" xml:id="chapter-72-div-72-l-2144">die genuzzen sheldes arbeit:</l>
					<l n="15" xml:id="chapter-72-div-72-l-2145">diu gewunnen ors diu gap er in.</l>
					<l n="16" xml:id="chapter-72-div-72-l-2146">an im lac ir grôz gewin.</l>
					<l n="17" xml:id="chapter-72-div-72-l-2147">gelîcher baniere</l>
					<l n="18" xml:id="chapter-72-div-72-l-2148">man gein im vuorte viere</l>
					<l n="19" xml:id="chapter-72-div-72-l-2149">(küene rotten riten drunde,</l>
					<l n="20" xml:id="chapter-72-div-72-l-2150">ir herre strîten kunde),</l>
					<l n="21" xml:id="chapter-72-div-72-l-2151">an ieslîcher eins grîfen zagel.</l>
					<l n="22" xml:id="chapter-72-div-72-l-2152">daz hinder teil was ouch ein hagel</l>
					<l n="23" xml:id="chapter-72-div-72-l-2153">an ritterschaft, des wâren die.</l>
					<l n="24" xml:id="chapter-72-div-72-l-2154">daz vorder teil des grîfen hie</l>
					<l n="25" xml:id="chapter-72-div-72-l-2155">der künec von Gascône truoc</l>
					<l n="26" xml:id="chapter-72-div-72-l-2156">ûf sînem schilt, ein ritter kluoc.</l>
					<l n="27" xml:id="chapter-72-div-72-l-2157">gezimieret was sîn lîp</l>
					<l n="28" xml:id="chapter-72-div-72-l-2158">sô wol geprüeven kunnen wîp.</l>
					<l n="29" xml:id="chapter-72-div-72-l-2159">er nam sich vor den andern ûz,</l>
					<l n="30" xml:id="chapter-72-div-72-l-2160">dô er ûf dem helme ersach den strûz.</l>
				</div>
			</div>
			<div n="73" xml:id="chapter-73" type="chapter" data-level="1">
				<div xml:id="chapter-73-div-73" data-level="2">
					<l n="1" xml:id="chapter-73-div-73-l-2161">der anker kom doch vor an in.</l>
					<l n="2" xml:id="chapter-73-div-73-l-2162">dô stach in hinderz ors dort hin</l>
					<l n="3" xml:id="chapter-73-div-73-l-2163">der werde künec von Zazamanc</l>
					<l n="4" xml:id="chapter-73-div-73-l-2164">und vienc in. dâ was grôz gedranc,</l>
					<l n="5" xml:id="chapter-73-div-73-l-2165">hôhe vürhe sleht getennet,</l>
					<l n="6" xml:id="chapter-73-div-73-l-2166">mit swerten vil gekemmet.</l>
					<l n="7" xml:id="chapter-73-div-73-l-2167">dâ wart verswendet der walt</l>
					<l n="8" xml:id="chapter-73-div-73-l-2168">und manec ritter abe gevalt.</l>
					<l n="9" xml:id="chapter-73-div-73-l-2169">si wunden sich (sus hœre ich sagen)</l>
					<l n="10" xml:id="chapter-73-div-73-l-2170">hin an den ort dâ hielden zagen.</l>
					<l n="11" xml:id="chapter-73-div-73-l-2171">der strît was wol sô nâhen,</l>
					<l n="12" xml:id="chapter-73-div-73-l-2172">daz gar die vrouwen sâhen</l>
					<l n="13" xml:id="chapter-73-div-73-l-2173">wer dâ bî prîse solde sîn.</l>
					<l n="14" xml:id="chapter-73-div-73-l-2174">der minnen gernde Rîwalîn,</l>
					<l n="15" xml:id="chapter-73-div-73-l-2175">von des sper snîte ein niuwe leis.</l>
					<l n="16" xml:id="chapter-73-div-73-l-2176">daz was der künec von Lohneis,</l>
					<l n="17" xml:id="chapter-73-div-73-l-2177">sîne hurte gâben kraches schal.</l>
					<l n="18" xml:id="chapter-73-div-73-l-2178">Môrolt in einen ritter stal,</l>
					<l n="19" xml:id="chapter-73-div-73-l-2179">ûz dem satel er in vür sich huop,</l>
					<l n="20" xml:id="chapter-73-div-73-l-2180">daz was ein ungevüeger uop.</l>
					<l n="21" xml:id="chapter-73-div-73-l-2181">der hiez Killirjacac.</l>
					<l n="22" xml:id="chapter-73-div-73-l-2182">von dem hete der künec Lac</l>
					<l n="23" xml:id="chapter-73-div-73-l-2183">dâ vor emphangen solhen solt,</l>
					<l n="24" xml:id="chapter-73-div-73-l-2184">den er vallende an der erden holt.</l>
					<l n="25" xml:id="chapter-73-div-73-l-2185">er hetez dâ vil guot getân.</l>
					<l n="26" xml:id="chapter-73-div-73-l-2186">dô luste disen starken man</l>
					<l n="27" xml:id="chapter-73-div-73-l-2187">daz er in twünge sunder swert:</l>
					<l n="28" xml:id="chapter-73-div-73-l-2188">alsus vienc er den degen wert.</l>
					<l n="29" xml:id="chapter-73-div-73-l-2189">hinderz ors stach Kailetes hant</l>
					<l n="30" xml:id="chapter-73-div-73-l-2190">den herzogen von Brâbant.</l>
				</div>
			</div>
			<div n="74" xml:id="chapter-74" type="chapter" data-level="1">
				<div xml:id="chapter-74-div-74" data-level="2">
					<l n="1" xml:id="chapter-74-div-74-l-2191">der vürste hiez Lambekîn.</l>
					<l n="2" xml:id="chapter-74-div-74-l-2192">waz dô tæten die sîn?</l>
					<l n="3" xml:id="chapter-74-div-74-l-2193">die beschutten in mit swerten,</l>
					<l n="4" xml:id="chapter-74-div-74-l-2194">die helde strîtes gerten.</l>
					<l n="5" xml:id="chapter-74-div-74-l-2195">dô stach der künec von Arragûn</l>
					<l n="6" xml:id="chapter-74-div-74-l-2196">den alden Utepandragûn</l>
					<l n="7" xml:id="chapter-74-div-74-l-2197">hinderz ors ûf die plâne,</l>
					<l n="8" xml:id="chapter-74-div-74-l-2198">den künec von Bertâne.</l>
					<l n="9" xml:id="chapter-74-div-74-l-2199">ez stuont dâ bluomen vil umbe in.</l>
					<l n="10" xml:id="chapter-74-div-74-l-2200">wê wie gevüege ich doch bin,</l>
					<l n="11" xml:id="chapter-74-div-74-l-2201">daz ich den werden Berteneis</l>
					<l n="12" xml:id="chapter-74-div-74-l-2202">sô schône lege vür Kanvoleis,</l>
					<l n="13" xml:id="chapter-74-div-74-l-2203">dâ nie getrat vilânes vuoz,</l>
					<l n="14" xml:id="chapter-74-div-74-l-2204">ob ichz iu rehte sagen muoz,</l>
					<l n="15" xml:id="chapter-74-div-74-l-2205">noch lîhte nimmer dâ geschiht.</l>
					<l n="16" xml:id="chapter-74-div-74-l-2206">er endorfte sîn besezzen niht</l>
					<l n="17" xml:id="chapter-74-div-74-l-2207">ûf dem orse aldâ er saz.</l>
					<l n="18" xml:id="chapter-74-div-74-l-2208">niht langer man sîn dô vergaz:</l>
					<l n="19" xml:id="chapter-74-div-74-l-2209">in beschutten die ob im dâ striten.</l>
					<l n="20" xml:id="chapter-74-div-74-l-2210">dâ wart grôz hurten niht vermiten.</l>
					<l n="21" xml:id="chapter-74-div-74-l-2211">dô kom der künec von Punturteis.</l>
					<l n="22" xml:id="chapter-74-div-74-l-2212">der wart alhie vor Kanvoleis</l>
					<l n="23" xml:id="chapter-74-div-74-l-2213">gevellet ûf sîns orses slâ,</l>
					<l n="24" xml:id="chapter-74-div-74-l-2214">daz er dâ hinder lac aldâ.</l>
					<l n="25" xml:id="chapter-74-div-74-l-2215">daz tet der stolze Gahmuret.</l>
					<l n="26" xml:id="chapter-74-div-74-l-2216">wetâ, herre, wetâ wet!</l>
					<l n="27" xml:id="chapter-74-div-74-l-2217">mit strîte vunden si geweten</l>
					<l n="28" xml:id="chapter-74-div-74-l-2218">sîner muomen sun Kaileten:</l>
					<l n="29" xml:id="chapter-74-div-74-l-2219">den viengen Punturteise.</l>
					<l n="30" xml:id="chapter-74-div-74-l-2220">dâ wart vil rûch diu reise.</l>
				</div>
			</div>
			<div n="75" xml:id="chapter-75" type="chapter" data-level="1">
				<div xml:id="chapter-75-div-75" data-level="2">
					<l n="1" xml:id="chapter-75-div-75-l-2221">dô der künec Brandelidelîn</l>
					<l n="2" xml:id="chapter-75-div-75-l-2222">wart gezucket von den sîn,</l>
					<l n="3" xml:id="chapter-75-div-75-l-2223">einen andern künec si viengen.</l>
					<l n="4" xml:id="chapter-75-div-75-l-2224">dâ liefen unde giengen</l>
					<l n="5" xml:id="chapter-75-div-75-l-2225">vil manec werder man in îsenwât,</l>
					<l n="6" xml:id="chapter-75-div-75-l-2226">den wart dâ gâlûnet ir brât</l>
					<l n="7" xml:id="chapter-75-div-75-l-2227">mit treten und mit kiulen.</l>
					<l n="8" xml:id="chapter-75-div-75-l-2228">ir vel truoc swarze biulen,</l>
					<l n="9" xml:id="chapter-75-div-75-l-2229">die helde gehiure</l>
					<l n="10" xml:id="chapter-75-div-75-l-2230">dâ wurben quaschiure.</l>
					<l n="11" xml:id="chapter-75-div-75-l-2231">ich ensagez iu niht vür wæhe,</l>
					<l n="12" xml:id="chapter-75-div-75-l-2232">dâ was diu ruowe smæhe.</l>
					<l n="13" xml:id="chapter-75-div-75-l-2233">die werden twanc diu minne dar,</l>
					<l n="14" xml:id="chapter-75-div-75-l-2234">manegen schilt wol gevar</l>
					<l n="15" xml:id="chapter-75-div-75-l-2235">und manegen gezimierten helm,</l>
					<l n="16" xml:id="chapter-75-div-75-l-2236">des dach was worden dâ der melm.</l>
					<l n="17" xml:id="chapter-75-div-75-l-2237">daz velt etswâ geblüemet was,</l>
					<l n="18" xml:id="chapter-75-div-75-l-2238">dâ stuont al kurz grüene gras:</l>
					<l n="19" xml:id="chapter-75-div-75-l-2239">dâ vielen ûf die werden man,</l>
					<l n="20" xml:id="chapter-75-div-75-l-2240">den êre enteil was getân.</l>
					<l n="21" xml:id="chapter-75-div-75-l-2241">mîn sin kan solher wünsche doln,</l>
					<l n="22" xml:id="chapter-75-div-75-l-2242">daz et ich besæze ûf dem voln.</l>
					<l n="23" xml:id="chapter-75-div-75-l-2243">dô reit der künec von Zazamanc</l>
					<l n="24" xml:id="chapter-75-div-75-l-2244">hin dan dâ in niemen dranc,</l>
					<l n="25" xml:id="chapter-75-div-75-l-2245">nâch einem orse daz geruowet was.</l>
					<l n="26" xml:id="chapter-75-div-75-l-2246">man bant von im den adamas,</l>
					<l n="27" xml:id="chapter-75-div-75-l-2247">niwan durch des windes luft</l>
					<l n="28" xml:id="chapter-75-div-75-l-2248">und anders durch deheinen guft,</l>
					<l n="29" xml:id="chapter-75-div-75-l-2249">man stroufte im abe sîn hersenier.</l>
					<l n="30" xml:id="chapter-75-div-75-l-2250">sîn munt was rôt unde fier.</l>
				</div>
			</div>
			<div n="76" xml:id="chapter-76" type="chapter" data-level="1">
				<div xml:id="chapter-76-div-76" data-level="2">
					<l n="1" xml:id="chapter-76-div-76-l-2251">ein wîp die ich ê genennet hân,</l>
					<l n="2" xml:id="chapter-76-div-76-l-2252">hie kom ein ir kappelân</l>
					<l n="3" xml:id="chapter-76-div-76-l-2253">und kleiner juncherren drî.</l>
					<l n="4" xml:id="chapter-76-div-76-l-2254">den riten starke knappen bî,</l>
					<l n="5" xml:id="chapter-76-div-76-l-2255">zwêne soumære giengen an ir hant.</l>
					<l n="6" xml:id="chapter-76-div-76-l-2256">die boten hete dar gesant</l>
					<l n="7" xml:id="chapter-76-div-76-l-2257">diu küneginne Amphlîse.</l>
					<l n="8" xml:id="chapter-76-div-76-l-2258">ir kappelân was wîse,</l>
					<l n="9" xml:id="chapter-76-div-76-l-2259">vil schiere bekande er disen man.</l>
					<l n="10" xml:id="chapter-76-div-76-l-2260">en franzois er in gruozte sân:</l>
					<l n="11" xml:id="chapter-76-div-76-l-2261">"bien sei venuz, bêâ sir,</l>
					<l n="12" xml:id="chapter-76-div-76-l-2262">mîner vrouwen unde mir.</l>
					<l n="13" xml:id="chapter-76-div-76-l-2263">daz ist rêgîn de Franze,</l>
					<l n="14" xml:id="chapter-76-div-76-l-2264">die rüeret dîner minnen lanze."</l>
					<l n="15" xml:id="chapter-76-div-76-l-2265">einen brief gap er im in die hant,</l>
					<l n="16" xml:id="chapter-76-div-76-l-2266">dar an der herre grüezen vant,</l>
					<l n="17" xml:id="chapter-76-div-76-l-2267">und ein kleine vingerlîn:</l>
					<l n="18" xml:id="chapter-76-div-76-l-2268">daz solde ein wâr geleite sîn,</l>
					<l n="19" xml:id="chapter-76-div-76-l-2269">wan daz emphienc sîn vrouwe</l>
					<l n="20" xml:id="chapter-76-div-76-l-2270">von dem von Anschouwe.</l>
					<l n="21" xml:id="chapter-76-div-76-l-2271">er neic, dô er die schrift ersach.</l>
					<l n="22" xml:id="chapter-76-div-76-l-2272">welt ir nû hœren wie diu sprach?</l>
					<l n="23" xml:id="chapter-76-div-76-l-2273">"dir enbiutet minne unde gruoz</l>
					<l n="24" xml:id="chapter-76-div-76-l-2274">mîn lîp, dem nie wart kumbers buoz</l>
					<l n="25" xml:id="chapter-76-div-76-l-2275">sît ich dîner minne emphant.</l>
					<l n="26" xml:id="chapter-76-div-76-l-2276">dîn minne ist slôz unde bant</l>
					<l n="27" xml:id="chapter-76-div-76-l-2277">mîns herzen und des vreude.</l>
					<l n="28" xml:id="chapter-76-div-76-l-2278">dîn minne tuot mich teude.</l>
					<l n="29" xml:id="chapter-76-div-76-l-2279">sol mir dîn minne verren,</l>
					<l n="30" xml:id="chapter-76-div-76-l-2280">sô muoz mir minne werren.</l>
				</div>
			</div>
			<div n="77" xml:id="chapter-77" type="chapter" data-level="1">
				<div xml:id="chapter-77-div-77" data-level="2">
					<l n="1" xml:id="chapter-77-div-77-l-2281">kum wider und nim von mîner hant</l>
					<l n="2" xml:id="chapter-77-div-77-l-2282">krône, zepter und ein lant.</l>
					<l n="3" xml:id="chapter-77-div-77-l-2283">daz ist mich an erstorben,</l>
					<l n="4" xml:id="chapter-77-div-77-l-2284">daz hât dîn minne erworben.</l>
					<l n="5" xml:id="chapter-77-div-77-l-2285">habe dir ouch ze soldiment</l>
					<l n="6" xml:id="chapter-77-div-77-l-2286">dise rîchen prîsent</l>
					<l n="7" xml:id="chapter-77-div-77-l-2287">in den vier soumschrîn.</l>
					<l n="8" xml:id="chapter-77-div-77-l-2288">dû solt ouch mîn ritter sîn</l>
					<l n="9" xml:id="chapter-77-div-77-l-2289">in dem lande ze Wâleis</l>
					<l n="10" xml:id="chapter-77-div-77-l-2290">vor der houbetstat ze Kanvoleis.</l>
					<l n="11" xml:id="chapter-77-div-77-l-2291">ich enruoche ob ez diu künegîn siht:</l>
					<l n="12" xml:id="chapter-77-div-77-l-2292">ez mac mir geschaden niht.</l>
					<l n="13" xml:id="chapter-77-div-77-l-2293">ich bin schœner unde rîcher</l>
					<l n="14" xml:id="chapter-77-div-77-l-2294">und kan ouch minneclîcher</l>
					<l n="15" xml:id="chapter-77-div-77-l-2295">minne emphâhen und minne geben.</l>
					<l n="16" xml:id="chapter-77-div-77-l-2296">wiltû nâch werder minne leben,</l>
					<l n="17" xml:id="chapter-77-div-77-l-2297">sô habe dir mîne krône</l>
					<l n="18" xml:id="chapter-77-div-77-l-2298">nâch minne ze lône."</l>
					<l n="19" xml:id="chapter-77-div-77-l-2299">an disem brieve er niht mêre vant.</l>
					<l n="20" xml:id="chapter-77-div-77-l-2300">sîn hersenier eins knappen hant</l>
					<l n="21" xml:id="chapter-77-div-77-l-2301">wider ûf sîn houbet zôch.</l>
					<l n="22" xml:id="chapter-77-div-77-l-2302">Gahmureten trûren vlôch.</l>
					<l n="23" xml:id="chapter-77-div-77-l-2303">man bant im ûf den adamas,</l>
					<l n="24" xml:id="chapter-77-div-77-l-2304">der dicke unde herte was:</l>
					<l n="25" xml:id="chapter-77-div-77-l-2305">er wolde sich arbeiten.</l>
					<l n="26" xml:id="chapter-77-div-77-l-2306">die boten hiez er leiten</l>
					<l n="27" xml:id="chapter-77-div-77-l-2307">durch ruowen underz poulûn.</l>
					<l n="28" xml:id="chapter-77-div-77-l-2308">swâ gedrenge was, dâ machte er rûm.</l>
					<l n="29" xml:id="chapter-77-div-77-l-2309">dirre verlôs, jener gewan.</l>
					<l n="30" xml:id="chapter-77-div-77-l-2310">dâ mohte erholn sich ein man,</l>
				</div>
			</div>
			<div n="78" xml:id="chapter-78" type="chapter" data-level="1">
				<div xml:id="chapter-78-div-78" data-level="2">
					<l n="1" xml:id="chapter-78-div-78-l-2311">hete er versûmet sîne tât:</l>
					<l n="2" xml:id="chapter-78-div-78-l-2312">alhie was genuoger rât.</l>
					<l n="3" xml:id="chapter-78-div-78-l-2313">si solden tjostieren,</l>
					<l n="4" xml:id="chapter-78-div-78-l-2314">dort mit rotten punieren.</l>
					<l n="5" xml:id="chapter-78-div-78-l-2315">si geloupten sich der sliche,</l>
					<l n="6" xml:id="chapter-78-div-78-l-2316">die man heizet vriundes stiche.</l>
					<l n="7" xml:id="chapter-78-div-78-l-2317">heimlîch gevaterschaft</l>
					<l n="8" xml:id="chapter-78-div-78-l-2318">wart dâ zevuort mit zornes kraft.</l>
					<l n="9" xml:id="chapter-78-div-78-l-2319">dâ wirt diu krümbe selten sleht.</l>
					<l n="10" xml:id="chapter-78-div-78-l-2320">man sprach dâ lützel ritters reht:</l>
					<l n="11" xml:id="chapter-78-div-78-l-2321">swer iht gewan, der habete im daz.</l>
					<l n="12" xml:id="chapter-78-div-78-l-2322">er enruochte, hetes der ander haz.</l>
					<l n="13" xml:id="chapter-78-div-78-l-2323">si wâren von manegen landen,</l>
					<l n="14" xml:id="chapter-78-div-78-l-2324">die da mit ir handen</l>
					<l n="15" xml:id="chapter-78-div-78-l-2325">schildes ambet worhten</l>
					<l n="16" xml:id="chapter-78-div-78-l-2326">und schaden lützel vorhten.</l>
					<l n="17" xml:id="chapter-78-div-78-l-2327">aldâ wart von Gahmurete</l>
					<l n="18" xml:id="chapter-78-div-78-l-2328">geleistet Amphlîsen bete,</l>
					<l n="19" xml:id="chapter-78-div-78-l-2329">daz er ir ritter wære:</l>
					<l n="20" xml:id="chapter-78-div-78-l-2330">ein brief sagete im daz mære.</l>
					<l n="21" xml:id="chapter-78-div-78-l-2331">âvoi nû wart er lâzen ane.</l>
					<l n="22" xml:id="chapter-78-div-78-l-2332">ob minne und ellen in des mane?</l>
					<l n="23" xml:id="chapter-78-div-78-l-2333">grôz liebe und starkiu triuwe</l>
					<l n="24" xml:id="chapter-78-div-78-l-2334">sîne kraft im vrumte al niuwe.</l>
					<l n="25" xml:id="chapter-78-div-78-l-2335">nû sach er wâ der künec Lôt</l>
					<l n="26" xml:id="chapter-78-div-78-l-2336">sînen schilt gein der herte bôt.</l>
					<l n="27" xml:id="chapter-78-div-78-l-2337">der was umbe nâch gewant.</l>
					<l n="28" xml:id="chapter-78-div-78-l-2338">daz werte Gahmuretes hant:</l>
					<l n="29" xml:id="chapter-78-div-78-l-2339">mit hurte er den poinder brach,</l>
					<l n="30" xml:id="chapter-78-div-78-l-2340">den künec von Arragûn er stach</l>
				</div>
			</div>
			<div n="79" xml:id="chapter-79" type="chapter" data-level="1">
				<div xml:id="chapter-79-div-79" data-level="2">
					<l n="1" xml:id="chapter-79-div-79-l-2341">hinderz ors mit einem rôr.</l>
					<l n="2" xml:id="chapter-79-div-79-l-2342">der künec hiez Schafillôr.</l>
					<l n="3" xml:id="chapter-79-div-79-l-2343">daz sper was sunder banier,</l>
					<l n="4" xml:id="chapter-79-div-79-l-2344">dâ mit er valte den degen fier:</l>
					<l n="5" xml:id="chapter-79-div-79-l-2345">er hetez brâht ûz der heidenschaft.</l>
					<l n="6" xml:id="chapter-79-div-79-l-2346">die sîne werten in mit kraft:</l>
					<l n="7" xml:id="chapter-79-div-79-l-2347">doch vienc er den werden man.</l>
					<l n="8" xml:id="chapter-79-div-79-l-2348">die innern tâten die ûzern sân</l>
					<l n="9" xml:id="chapter-79-div-79-l-2349">vaste rîten ûf daz velt.</l>
					<l n="10" xml:id="chapter-79-div-79-l-2350">ir vesperîe gap strîtes gelt.</l>
					<l n="11" xml:id="chapter-79-div-79-l-2351">ez mohte sîn ein turnei,</l>
					<l n="12" xml:id="chapter-79-div-79-l-2352">wan dâ lac manec sper enzwei.</l>
					<l n="13" xml:id="chapter-79-div-79-l-2353">dô begunde zürnen Lehelîn:</l>
					<l n="14" xml:id="chapter-79-div-79-l-2354">"sul wir sus entêret sîn?</l>
					<l n="15" xml:id="chapter-79-div-79-l-2355">daz machet der den anker treget.</l>
					<l n="16" xml:id="chapter-79-div-79-l-2356">unser entweder den andern leget</l>
					<l n="17" xml:id="chapter-79-div-79-l-2357">noch hiute dâ er unsanfte liget.</l>
					<l n="18" xml:id="chapter-79-div-79-l-2358">si hânt uns vil nâch an gesiget."</l>
					<l n="19" xml:id="chapter-79-div-79-l-2359">ir hurte gap in rûmes vil.</l>
					<l n="20" xml:id="chapter-79-div-79-l-2360">dâ gienc ez ûz der kinde spil:</l>
					<l n="21" xml:id="chapter-79-div-79-l-2361">si worhten mit ir henden</l>
					<l n="22" xml:id="chapter-79-div-79-l-2362">daz den walt begunde swenden.</l>
					<l n="23" xml:id="chapter-79-div-79-l-2363">diz was gelîche ir beider ger:</l>
					<l n="24" xml:id="chapter-79-div-79-l-2364">sperâ, herre, sperâ sper!</l>
					<l n="25" xml:id="chapter-79-div-79-l-2365">doch muoste et dulden Lehelîn</l>
					<l n="26" xml:id="chapter-79-div-79-l-2366">einen smæhlîchen pîn:</l>
					<l n="27" xml:id="chapter-79-div-79-l-2367">in stach der künec von Zazamanc</l>
					<l n="28" xml:id="chapter-79-div-79-l-2368">hinderz ors wol spers lanc,</l>
					<l n="29" xml:id="chapter-79-div-79-l-2369">daz in ein rôr geschiftet was.</l>
					<l n="30" xml:id="chapter-79-div-79-l-2370">sîne sicherheit er an sich las:</l>
				</div>
			</div>
			<div n="80" xml:id="chapter-80" type="chapter" data-level="1">
				<div xml:id="chapter-80-div-80" data-level="2">
					<l n="1" xml:id="chapter-80-div-80-l-2371">doch læse ich sanfter süeze birn,</l>
					<l n="2" xml:id="chapter-80-div-80-l-2372">swie die ritter vor im nider rirn.</l>
					<l n="3" xml:id="chapter-80-div-80-l-2373">der krîe dô vil maneger wielt,</l>
					<l n="4" xml:id="chapter-80-div-80-l-2374">swer vor sîner tjoste hielt:</l>
					<l n="5" xml:id="chapter-80-div-80-l-2375">"hie kumt der anker, fîâ fî !"</l>
					<l n="6" xml:id="chapter-80-div-80-l-2376">zegegen kom im gehurtet bî</l>
					<l n="7" xml:id="chapter-80-div-80-l-2377">ein vürste von Anschouwe</l>
					<l n="8" xml:id="chapter-80-div-80-l-2378">(diu riuwe was sîn vrouwe)</l>
					<l n="9" xml:id="chapter-80-div-80-l-2379">mit ûf kêrter schildes spitze:</l>
					<l n="10" xml:id="chapter-80-div-80-l-2380">daz lêrte in jâmers witze.</l>
					<l n="11" xml:id="chapter-80-div-80-l-2381">diu wâpen er erkande.</l>
					<l n="12" xml:id="chapter-80-div-80-l-2382">war umbe er von im wande?</l>
					<l n="13" xml:id="chapter-80-div-80-l-2383">welt ir, ich bescheide iuch des.</l>
					<l n="14" xml:id="chapter-80-div-80-l-2384">si gap der stolze Gâlôes,</l>
					<l n="15" xml:id="chapter-80-div-80-l-2385">fil li roi Gandîn,</l>
					<l n="16" xml:id="chapter-80-div-80-l-2386">der vil getriuwe bruoder sîn,</l>
					<l n="17" xml:id="chapter-80-div-80-l-2387">dâ vor unz um diu minne erwarp</l>
					<l n="18" xml:id="chapter-80-div-80-l-2388">daz er an einer tjost erstarp.</l>
					<l n="19" xml:id="chapter-80-div-80-l-2389">dô bant er abe sînen helm.</l>
					<l n="20" xml:id="chapter-80-div-80-l-2390">wederz gras noch den melm</l>
					<l n="21" xml:id="chapter-80-div-80-l-2391">sîn strît dâ niht mêr bante:</l>
					<l n="22" xml:id="chapter-80-div-80-l-2392">grôz jâmer in des mante.</l>
					<l n="23" xml:id="chapter-80-div-80-l-2393">mit sînem sinne er bâcte,</l>
					<l n="24" xml:id="chapter-80-div-80-l-2394">daz er niht dicke envrâcte</l>
					<l n="25" xml:id="chapter-80-div-80-l-2395">Kaileten, sîner muomen sun,</l>
					<l n="26" xml:id="chapter-80-div-80-l-2396">waz sîn bruoder wolde tuon,</l>
					<l n="27" xml:id="chapter-80-div-80-l-2397">daz er niht turnierte hie.</l>
					<l n="28" xml:id="chapter-80-div-80-l-2398">daz enwesse er leider, wie</l>
					<l n="29" xml:id="chapter-80-div-80-l-2399">er starp vor Muntôrî.</l>
					<l n="30" xml:id="chapter-80-div-80-l-2400">dâ vor was im ein kumber bî:</l>
				</div>
			</div>
			<div n="81" xml:id="chapter-81" type="chapter" data-level="1">
				<div xml:id="chapter-81-div-81" data-level="2">
					<l n="1" xml:id="chapter-81-div-81-l-2401">des twanc in werdiu minne</l>
					<l n="2" xml:id="chapter-81-div-81-l-2402">einer rîchen küneginne.</l>
					<l n="3" xml:id="chapter-81-div-81-l-2403">diu kom ouch sît nâch im in nôt:</l>
					<l n="4" xml:id="chapter-81-div-81-l-2404">si lac an klagenden triuwen tôt.</l>
					<l n="5" xml:id="chapter-81-div-81-l-2405">swie Gahmuret wære ouch mit klage,</l>
					<l n="6" xml:id="chapter-81-div-81-l-2406">doch hete er an dem halben tage</l>
					<l n="7" xml:id="chapter-81-div-81-l-2407">gevrumt sô vil der sper enzwei,</l>
					<l n="8" xml:id="chapter-81-div-81-l-2408">wære worden der turnei,</l>
					<l n="9" xml:id="chapter-81-div-81-l-2409">sô wære verswendet der walt.</l>
					<l n="10" xml:id="chapter-81-div-81-l-2410">geverwet hundert im wâren gezalt,</l>
					<l n="11" xml:id="chapter-81-div-81-l-2411">diu gar vertet der fiere.</l>
					<l n="12" xml:id="chapter-81-div-81-l-2412">sîne liehten baniere</l>
					<l n="13" xml:id="chapter-81-div-81-l-2413">wâren den krîgierren worden:</l>
					<l n="14" xml:id="chapter-81-div-81-l-2414">daz was in ir orden.</l>
					<l n="15" xml:id="chapter-81-div-81-l-2415">dô reit er gein dem poulûn.</l>
					<l n="16" xml:id="chapter-81-div-81-l-2416">der Wâleisinne garzûn</l>
					<l n="17" xml:id="chapter-81-div-81-l-2417">huop sich nâch im ûf die vart.</l>
					<l n="18" xml:id="chapter-81-div-81-l-2418">der tiure wâpenroc im wart</l>
					<l n="19" xml:id="chapter-81-div-81-l-2419">durchstochen und verhouwen.</l>
					<l n="20" xml:id="chapter-81-div-81-l-2420">den truoc er vür die vrouwen:</l>
					<l n="21" xml:id="chapter-81-div-81-l-2421">er was von golde dennoch guot,</l>
					<l n="22" xml:id="chapter-81-div-81-l-2422">er gleste als ein glüendec gluot.</l>
					<l n="23" xml:id="chapter-81-div-81-l-2423">dar ane kôs man rîcheit.</l>
					<l n="24" xml:id="chapter-81-div-81-l-2424">dô sprach diu künegîn gemeit:</l>
					<l n="25" xml:id="chapter-81-div-81-l-2425">"dich hât ein werdez wîp gesant</l>
					<l n="26" xml:id="chapter-81-div-81-l-2426">bî disem ritter in ditze lant.</l>
					<l n="27" xml:id="chapter-81-div-81-l-2427">nû manet mich diu vuoge mîn,</l>
					<l n="28" xml:id="chapter-81-div-81-l-2428">daz die andern niht verkrenket sîn,</l>
					<l n="29" xml:id="chapter-81-div-81-l-2429">die âventiure brâhte dar.</l>
					<l n="30" xml:id="chapter-81-div-81-l-2430">ieslîcher neme mîns wunsches war,</l>
				</div>
			</div>
			<div n="82" xml:id="chapter-82" type="chapter" data-level="1">
				<div xml:id="chapter-82-div-82" data-level="2">
					<l n="1" xml:id="chapter-82-div-82-l-2431">wan si sint mir alle sippe</l>
					<l n="2" xml:id="chapter-82-div-82-l-2432">von dem Adâmes rippe.</l>
					<l n="3" xml:id="chapter-82-div-82-l-2433">doch wæne et Gahmuretes tât</l>
					<l n="4" xml:id="chapter-82-div-82-l-2434">den hœsten prîs dâ erworben hât."</l>
					<l n="5" xml:id="chapter-82-div-82-l-2435">die andern tæten ritterschaft</l>
					<l n="6" xml:id="chapter-82-div-82-l-2436">mit sô bewanter zornes kraft,</l>
					<l n="7" xml:id="chapter-82-div-82-l-2437">daz siz wielken vaste unz an die naht.</l>
					<l n="8" xml:id="chapter-82-div-82-l-2438">die innern heten die ûzern brâht</l>
					<l n="9" xml:id="chapter-82-div-82-l-2439">mit strîte unz an ir poulûn.</l>
					<l n="10" xml:id="chapter-82-div-82-l-2440">niwan der künec von Ascalûn</l>
					<l n="11" xml:id="chapter-82-div-82-l-2441">und Môrolt von îrlant,</l>
					<l n="12" xml:id="chapter-82-div-82-l-2442">durch die snüere in wære gerant.</l>
					<l n="13" xml:id="chapter-82-div-82-l-2443">dâ was gewunnen und verlorn:</l>
					<l n="14" xml:id="chapter-82-div-82-l-2444">genuoge heten schaden erkorn,</l>
					<l n="15" xml:id="chapter-82-div-82-l-2445">die andern prîs und êre.</l>
					<l n="16" xml:id="chapter-82-div-82-l-2446">nûst zît daz man si kêre</l>
					<l n="17" xml:id="chapter-82-div-82-l-2447">von ein ander: niemen hie gesiht.</l>
					<l n="18" xml:id="chapter-82-div-82-l-2448">si enwert der phandære liehtes niht:</l>
					<l n="19" xml:id="chapter-82-div-82-l-2449">wer solde ouch vinsterlingen spiln?</l>
					<l n="20" xml:id="chapter-82-div-82-l-2450">es mac die müeden doch beviln.</l>
					<l n="21" xml:id="chapter-82-div-82-l-2451">der vinster man vil gar vergaz,</l>
					<l n="22" xml:id="chapter-82-div-82-l-2452">dâ mîn her Gahmuret dort saz</l>
					<l n="23" xml:id="chapter-82-div-82-l-2453">als ez wære tac: des was ez niht.</l>
					<l n="24" xml:id="chapter-82-div-82-l-2454">dâ wâren aber ungevüegiu lieht,</l>
					<l n="25" xml:id="chapter-82-div-82-l-2455">von kleinen kerzen manec schoup,</l>
					<l n="26" xml:id="chapter-82-div-82-l-2456">geleget ûf ölboume loup</l>
					<l n="27" xml:id="chapter-82-div-82-l-2457">manec kulter rîche,</l>
					<l n="28" xml:id="chapter-82-div-82-l-2458">gestrecket vlîzeclîche</l>
					<l n="29" xml:id="chapter-82-div-82-l-2459">dâ vür manec teppech breit.</l>
					<l n="30" xml:id="chapter-82-div-82-l-2460">diu künegîn an die snüere reit</l>
				</div>
			</div>
			<div n="83" xml:id="chapter-83" type="chapter" data-level="1">
				<div xml:id="chapter-83-div-83" data-level="2">
					<l n="1" xml:id="chapter-83-div-83-l-2461">mit maneger werden vrouwen</l>
					<l n="2" xml:id="chapter-83-div-83-l-2462">si wolde gerne schouwen</l>
					<l n="3" xml:id="chapter-83-div-83-l-2463">den werden künec von Zazamanc.</l>
					<l n="4" xml:id="chapter-83-div-83-l-2464">vil müeder ritter nâch ir dranc.</l>
					<l n="5" xml:id="chapter-83-div-83-l-2465">diu tischlachen wâren abe genomen</l>
					<l n="6" xml:id="chapter-83-div-83-l-2466">ê si inz poulûn wære komen.</l>
					<l n="7" xml:id="chapter-83-div-83-l-2467">ûf spranc der wirt vil schiere</l>
					<l n="8" xml:id="chapter-83-div-83-l-2468">und gevangener künege viere,</l>
					<l n="9" xml:id="chapter-83-div-83-l-2469">den vuor ouch etslîch vürste mite.</l>
					<l n="10" xml:id="chapter-83-div-83-l-2470">dô emphienc er si nâch zühte site.</l>
					<l n="11" xml:id="chapter-83-div-83-l-2471">er geviel ir wol, dô si in ersach.</l>
					<l n="12" xml:id="chapter-83-div-83-l-2472">diu Wâleisinne mit vreuden sprach:</l>
					<l n="13" xml:id="chapter-83-div-83-l-2473">"ir sît hie wirt dâ ich iuch vant:</l>
					<l n="14" xml:id="chapter-83-div-83-l-2474">sô bin ich wirtîn überz lant.</l>
					<l n="15" xml:id="chapter-83-div-83-l-2475">ruocht irs daz ich iuch küssen sol,</l>
					<l n="16" xml:id="chapter-83-div-83-l-2476">daz ist mit mînem willen wol."</l>
					<l n="17" xml:id="chapter-83-div-83-l-2477">er sprach: "iuwer kus sol wesen mîn,</l>
					<l n="18" xml:id="chapter-83-div-83-l-2478">suln dise herren geküsset sîn.</l>
					<l n="19" xml:id="chapter-83-div-83-l-2479">sol künec oder vürste des enbern,</l>
					<l n="20" xml:id="chapter-83-div-83-l-2480">sô engetar ouch ichs von iu niht gern."</l>
					<l n="21" xml:id="chapter-83-div-83-l-2481">"deiswâr daz sol ouch geschehen.</l>
					<l n="22" xml:id="chapter-83-div-83-l-2482">ich enhân ir keinen ê gesehen."</l>
					<l n="23" xml:id="chapter-83-div-83-l-2483">si kuste dies dâ wâren wert:</l>
					<l n="24" xml:id="chapter-83-div-83-l-2484">des hete Gahmuret gegert.</l>
					<l n="25" xml:id="chapter-83-div-83-l-2485">er bat sitzen die künegîn.</l>
					<l n="26" xml:id="chapter-83-div-83-l-2486">mîn her Brandelidelîn</l>
					<l n="27" xml:id="chapter-83-div-83-l-2487">mit zühten zuo der vrouwen saz.</l>
					<l n="28" xml:id="chapter-83-div-83-l-2488">grüene binz, von touwe naz,</l>
					<l n="29" xml:id="chapter-83-div-83-l-2489">dünne ûf die teppeche was gestreut.</l>
					<l n="30" xml:id="chapter-83-div-83-l-2490">dâ saz ûf des sich hie vreut</l>
				</div>
			</div>
			<div n="84" xml:id="chapter-84" type="chapter" data-level="1">
				<div xml:id="chapter-84-div-84" data-level="2">
					<l n="1" xml:id="chapter-84-div-84-l-2491">diu werde Wâleisinne.</l>
					<l n="2" xml:id="chapter-84-div-84-l-2492">si twanc iedoch sîn minne:</l>
					<l n="3" xml:id="chapter-84-div-84-l-2493">er saz vür si sô nâhe nider,</l>
					<l n="4" xml:id="chapter-84-div-84-l-2494">daz si in begreif und zôch in wider</l>
					<l n="5" xml:id="chapter-84-div-84-l-2495">anderhalp vaste an ir lîp.</l>
					<l n="6" xml:id="chapter-84-div-84-l-2496">si was ein maget und niht ein wîp.</l>
					<l n="7" xml:id="chapter-84-div-84-l-2497">diu in sô nâhen sitzen liez,</l>
					<l n="8" xml:id="chapter-84-div-84-l-2498">welt ir nû hœren wie si hiez?</l>
					<l n="9" xml:id="chapter-84-div-84-l-2499">diu künegîn Herzeloide</l>
					<l n="10" xml:id="chapter-84-div-84-l-2500">und ir base Rischoide,</l>
					<l n="11" xml:id="chapter-84-div-84-l-2501">die hete der künec Kailet,</l>
					<l n="12" xml:id="chapter-84-div-84-l-2502">des muomen sun was Gahmuret.</l>
					<l n="13" xml:id="chapter-84-div-84-l-2503">vrou Herzeloide gap den schîn,</l>
					<l n="14" xml:id="chapter-84-div-84-l-2504">wæren erloschen gar die kerzen sîn,</l>
					<l n="15" xml:id="chapter-84-div-84-l-2505">dâ wære doch lieht von ir genuoc.</l>
					<l n="16" xml:id="chapter-84-div-84-l-2506">wan daz grôz jâmer under sluoc</l>
					<l n="17" xml:id="chapter-84-div-84-l-2507">die hœhe an sîner vreude breit,</l>
					<l n="18" xml:id="chapter-84-div-84-l-2508">sîn minne wære ir vil bereit.</l>
					<l n="19" xml:id="chapter-84-div-84-l-2509">si sprâchen gruoz nâch zühte kür.</l>
					<l n="20" xml:id="chapter-84-div-84-l-2510">bî einer wîle giengen schenken vür</l>
					<l n="21" xml:id="chapter-84-div-84-l-2511">mit gezierde von Azagouc,</l>
					<l n="22" xml:id="chapter-84-div-84-l-2512">dar an grôz rîcheit niemen trouc.</l>
					<l n="23" xml:id="chapter-84-div-84-l-2513">die truogen juncherren în.</l>
					<l n="24" xml:id="chapter-84-div-84-l-2514">daz muosten tiure nephe sîn</l>
					<l n="25" xml:id="chapter-84-div-84-l-2515">von edelem gesteine.</l>
					<l n="26" xml:id="chapter-84-div-84-l-2516">wît, niht ze kleine</l>
					<l n="27" xml:id="chapter-84-div-84-l-2517">si wâren alle sunder golt:</l>
					<l n="28" xml:id="chapter-84-div-84-l-2518">ez was des landes zinses solt,</l>
					<l n="29" xml:id="chapter-84-div-84-l-2519">daz îsenhart vil dicke bôt</l>
					<l n="30" xml:id="chapter-84-div-84-l-2520">vroun Belacânen vür grôze nôt.</l>
				</div>
			</div>
			<div n="85" xml:id="chapter-85" type="chapter" data-level="1">
				<div xml:id="chapter-85-div-85" data-level="2">
					<l n="1" xml:id="chapter-85-div-85-l-2521">dô bôt man in ir trinken dar</l>
					<l n="2" xml:id="chapter-85-div-85-l-2522">in manegem steine lieht gevar,</l>
					<l n="3" xml:id="chapter-85-div-85-l-2523">smârâde unde sardîn.</l>
					<l n="4" xml:id="chapter-85-div-85-l-2524">etslîcher was ein rubîn.</l>
					<l n="5" xml:id="chapter-85-div-85-l-2525">vür daz poulûn dô reit</l>
					<l n="6" xml:id="chapter-85-div-85-l-2526">zwêne ritter ûf ir sicherheit.</l>
					<l n="7" xml:id="chapter-85-div-85-l-2527">die wâren hin ûz gevangen</l>
					<l n="8" xml:id="chapter-85-div-85-l-2528">und kômen her în gegangen.</l>
					<l n="9" xml:id="chapter-85-div-85-l-2529">daz eine daz was Kailet:</l>
					<l n="10" xml:id="chapter-85-div-85-l-2530">der sach den künec Gahmuret</l>
					<l n="11" xml:id="chapter-85-div-85-l-2531">sitzen als er wære unvrô.</l>
					<l n="12" xml:id="chapter-85-div-85-l-2532">er sprach: "wie gebârstû sô?</l>
					<l n="13" xml:id="chapter-85-div-85-l-2533">dîn prîs ist doch dâ vür erkant,</l>
					<l n="14" xml:id="chapter-85-div-85-l-2534">vroun Herzeloiden und ir lant</l>
					<l n="15" xml:id="chapter-85-div-85-l-2535">hât dîn lîp errungen.</l>
					<l n="16" xml:id="chapter-85-div-85-l-2536">des jehent hie gar die zungen:</l>
					<l n="17" xml:id="chapter-85-div-85-l-2537">er sî Bertûn oder îrschman</l>
					<l n="18" xml:id="chapter-85-div-85-l-2538">oder swer hie welsche sprâche kan,</l>
					<l n="19" xml:id="chapter-85-div-85-l-2539">Franzois oder Brâbant,</l>
					<l n="20" xml:id="chapter-85-div-85-l-2540">die jehent und volgent dîner hant,</l>
					<l n="21" xml:id="chapter-85-div-85-l-2541">dir enkünne an sô bewantem spiln</l>
					<l n="22" xml:id="chapter-85-div-85-l-2542">gelîche niemen hie geziln.</l>
					<l n="23" xml:id="chapter-85-div-85-l-2543">des lise ich hie den wâren brief.</l>
					<l n="24" xml:id="chapter-85-div-85-l-2544">dîn kraft mit ellen dô niht slief,</l>
					<l n="25" xml:id="chapter-85-div-85-l-2545">dô dise herren kômen in nôt,</l>
					<l n="26" xml:id="chapter-85-div-85-l-2546">der hant nie sicherheit gebôt:</l>
					<l n="27" xml:id="chapter-85-div-85-l-2547">mîn her Brandelidelîn</l>
					<l n="28" xml:id="chapter-85-div-85-l-2548">und der küene Lehelîn,</l>
					<l n="29" xml:id="chapter-85-div-85-l-2549">Hardîz und Schafillôr.</l>
					<l n="30" xml:id="chapter-85-div-85-l-2550">ouwê Razalîc der môr,</l>
				</div>
			</div>
			<div n="86" xml:id="chapter-86" type="chapter" data-level="1">
				<div xml:id="chapter-86-div-86" data-level="2">
					<l n="1" xml:id="chapter-86-div-86-l-2551">dem dû vor Patelamunt</l>
					<l n="2" xml:id="chapter-86-div-86-l-2552">tæte ouch fîanze kunt!</l>
					<l n="3" xml:id="chapter-86-div-86-l-2553">des gert dîn prîs an strîte</l>
					<l n="4" xml:id="chapter-86-div-86-l-2554">der hœhe und ouch der wîte."</l>
					<l n="5" xml:id="chapter-86-div-86-l-2555">er sprach: "mîn vrouwe mac wænen, daz dû tobes,</l>
					<l n="6" xml:id="chapter-86-div-86-l-2556">sît dû mich alsô verlobes.</l>
					<l n="7" xml:id="chapter-86-div-86-l-2557">dû enmaht mîn doch verkoufen niht,</l>
					<l n="8" xml:id="chapter-86-div-86-l-2558">wande etswer wandel an mir siht.</l>
					<l n="9" xml:id="chapter-86-div-86-l-2559">dîn munt ist lobes ze vil vernomen.</l>
					<l n="10" xml:id="chapter-86-div-86-l-2560">sage et, wie bistû wider komen?"</l>
					<l n="11" xml:id="chapter-86-div-86-l-2561">"diu werde diet von Punturteis</l>
					<l n="12" xml:id="chapter-86-div-86-l-2562">hât mich und disen Schampôneis</l>
					<l n="13" xml:id="chapter-86-div-86-l-2563">ledec lâzen über al.</l>
					<l n="14" xml:id="chapter-86-div-86-l-2564">Môrolt, der mînen neven stal,</l>
					<l n="15" xml:id="chapter-86-div-86-l-2565">von dem sol er ledec sîn,</l>
					<l n="16" xml:id="chapter-86-div-86-l-2566">mac mîn her Brandelidelîn</l>
					<l n="17" xml:id="chapter-86-div-86-l-2567">ledec sîn von dîner hant.</l>
					<l n="18" xml:id="chapter-86-div-86-l-2568">wir sîn noch anders beide phant,</l>
					<l n="19" xml:id="chapter-86-div-86-l-2569">ich und mîner swester sun:</l>
					<l n="20" xml:id="chapter-86-div-86-l-2570">dû solt an uns genâde tuon.</l>
					<l n="21" xml:id="chapter-86-div-86-l-2571">ein vesperîe ist hie erliten,</l>
					<l n="22" xml:id="chapter-86-div-86-l-2572">daz turnieren wirt vermiten</l>
					<l n="23" xml:id="chapter-86-div-86-l-2573">an dirre zît vor Kanvoleiz.</l>
					<l n="24" xml:id="chapter-86-div-86-l-2574">die rehten wârheit ich des weiz,</l>
					<l n="25" xml:id="chapter-86-div-86-l-2575">wan diu ûzer herte sitzet hie.</l>
					<l n="26" xml:id="chapter-86-div-86-l-2576">nû sprich et, wâ von oder wie</l>
					<l n="27" xml:id="chapter-86-div-86-l-2577">möhten si uns vor gehalden?</l>
					<l n="28" xml:id="chapter-86-div-86-l-2578">dû muost vil prîses walden."</l>
					<l n="29" xml:id="chapter-86-div-86-l-2579">diu künegîn sprach ze Gahmurete</l>
					<l n="30" xml:id="chapter-86-div-86-l-2580">von herzen eine süeze bete:</l>
				</div>
			</div>
			<div n="87" xml:id="chapter-87" type="chapter" data-level="1">
				<div xml:id="chapter-87-div-87" data-level="2">
					<l n="1" xml:id="chapter-87-div-87-l-2581">"swaz mînes rehtes an iu sî,</l>
					<l n="2" xml:id="chapter-87-div-87-l-2582">dâ sult ir mich lâzen bî.</l>
					<l n="3" xml:id="chapter-87-div-87-l-2583">dar zuo mîn dienst genâden gert.</l>
					<l n="4" xml:id="chapter-87-div-87-l-2584">wirde ich der bete hie gewert,</l>
					<l n="5" xml:id="chapter-87-div-87-l-2585">sol iu daz prîs verkrenken,</l>
					<l n="6" xml:id="chapter-87-div-87-l-2586">sô lât mich vürbaz wenken."</l>
					<l n="7" xml:id="chapter-87-div-87-l-2587">der künegîn Amphlîsen,</l>
					<l n="8" xml:id="chapter-87-div-87-l-2588">der kiuschen und der wîsen,</l>
					<l n="9" xml:id="chapter-87-div-87-l-2589">ûf spranc balde ir kappelân.</l>
					<l n="10" xml:id="chapter-87-div-87-l-2590">er sprach: "niht! in sol ze rehte hân</l>
					<l n="11" xml:id="chapter-87-div-87-l-2591">mîn vrouwe, diu mich in ditze lant</l>
					<l n="12" xml:id="chapter-87-div-87-l-2592">nâch sîner minne hât gesant.</l>
					<l n="13" xml:id="chapter-87-div-87-l-2593">diu lebet nâch im in slîbes zer,</l>
					<l n="14" xml:id="chapter-87-div-87-l-2594">ir minne hât an im gewer.</l>
					<l n="15" xml:id="chapter-87-div-87-l-2595">diu sol behalden sînen lîp,</l>
					<l n="16" xml:id="chapter-87-div-87-l-2596">wan sist im holt vür elliu wîp.</l>
					<l n="17" xml:id="chapter-87-div-87-l-2597">hie sint ir boten vürsten drî,</l>
					<l n="18" xml:id="chapter-87-div-87-l-2598">kint vor missewende vrî.</l>
					<l n="19" xml:id="chapter-87-div-87-l-2599">der heizet einer Lanzidant,</l>
					<l n="20" xml:id="chapter-87-div-87-l-2600">von hôher art ûz Gruonlant,</l>
					<l n="21" xml:id="chapter-87-div-87-l-2601">der ist ze Kerlingen komen</l>
					<l n="22" xml:id="chapter-87-div-87-l-2602">und hât die sprâche an sich genomen.</l>
					<l n="23" xml:id="chapter-87-div-87-l-2603">der ander heizet Lîedarz,</l>
					<l n="24" xml:id="chapter-87-div-87-l-2604">fil li cunt Schîolarz."</l>
					<l n="25" xml:id="chapter-87-div-87-l-2605">wer nû der dritte wære,</l>
					<l n="26" xml:id="chapter-87-div-87-l-2606">des hœret ouch ein mære.</l>
					<l n="27" xml:id="chapter-87-div-87-l-2607">des muoter hiez Bêâflûrs</l>
					<l n="28" xml:id="chapter-87-div-87-l-2608">und sîn vater Pansâmûrs:</l>
					<l n="29" xml:id="chapter-87-div-87-l-2609">die wâren von der feien art.</l>
					<l n="30" xml:id="chapter-87-div-87-l-2610">daz kint hiez Lîahturteltart.</l>
				</div>
			</div>
			<div n="88" xml:id="chapter-88" type="chapter" data-level="1">
				<div xml:id="chapter-88-div-88" data-level="2">
					<l n="1" xml:id="chapter-88-div-88-l-2611">diu liefen elliu driu vür in</l>
					<l n="2" xml:id="chapter-88-div-88-l-2612">und sprâchen: "herre, hâstû sin</l>
					<l n="3" xml:id="chapter-88-div-88-l-2613">(dir zelt rêgîn de Franze</l>
					<l n="4" xml:id="chapter-88-div-88-l-2614">der werden minne schanze),</l>
					<l n="5" xml:id="chapter-88-div-88-l-2615">sô mahtû spiln sunder phant.</l>
					<l n="6" xml:id="chapter-88-div-88-l-2616">dîn vreude ist kumbers ledec zehant."</l>
					<l n="7" xml:id="chapter-88-div-88-l-2617">dô diu botschaft was vernomen,</l>
					<l n="8" xml:id="chapter-88-div-88-l-2618">Kailet, der ê was komen,</l>
					<l n="9" xml:id="chapter-88-div-88-l-2619">saz der künegîn under ir mantels ort.</l>
					<l n="10" xml:id="chapter-88-div-88-l-2620">hin zim sprach si disiu wort:</l>
					<l n="11" xml:id="chapter-88-div-88-l-2621">"sage an, ist dir iht mêr geschehen?</l>
					<l n="12" xml:id="chapter-88-div-88-l-2622">ich hân slege an dir gesehen."</l>
					<l n="13" xml:id="chapter-88-div-88-l-2623">dô begreif im diu gehiure</l>
					<l n="14" xml:id="chapter-88-div-88-l-2624">sîne quaschiure</l>
					<l n="15" xml:id="chapter-88-div-88-l-2625">mit ir linden handen wîz,</l>
					<l n="16" xml:id="chapter-88-div-88-l-2626">dar an lac der gotes vlîz.</l>
					<l n="17" xml:id="chapter-88-div-88-l-2627">dô was im gamesieret</l>
					<l n="18" xml:id="chapter-88-div-88-l-2628">unde zequaschieret</l>
					<l n="19" xml:id="chapter-88-div-88-l-2629">hiufel, kinne und an der nasen.</l>
					<l n="20" xml:id="chapter-88-div-88-l-2630">er hete der küneginne basen.</l>
					<l n="21" xml:id="chapter-88-div-88-l-2631">diu dise êre an im begienc,</l>
					<l n="22" xml:id="chapter-88-div-88-l-2632">daz si in mit handen zir gevienc,</l>
					<l n="23" xml:id="chapter-88-div-88-l-2633">si sprach nâch zühte lêre</l>
					<l n="24" xml:id="chapter-88-div-88-l-2634">hin ze Gahmurete mêre:</l>
					<l n="25" xml:id="chapter-88-div-88-l-2635">"iu biutet vaste ir minne</l>
					<l n="26" xml:id="chapter-88-div-88-l-2636">diu werde Franzoisinne.</l>
					<l n="27" xml:id="chapter-88-div-88-l-2637">nû êret an mir elliu wîp</l>
					<l n="28" xml:id="chapter-88-div-88-l-2638">und lât ze rehte mînen lîp.</l>
					<l n="29" xml:id="chapter-88-div-88-l-2639">sît hie unz ich mîn reht geneme:</l>
					<l n="30" xml:id="chapter-88-div-88-l-2640">ir lâzet anders mich in scheme."</l>
				</div>
			</div>
			<div n="89" xml:id="chapter-89" type="chapter" data-level="1">
				<div xml:id="chapter-89-div-89" data-level="2">
					<l n="1" xml:id="chapter-89-div-89-l-2641">daz lobete ir der werde man.</l>
					<l n="2" xml:id="chapter-89-div-89-l-2642">si nam urloup, dô vuor si dan.</l>
					<l n="3" xml:id="chapter-89-div-89-l-2643">si huop Kailet, der degen wert,</l>
					<l n="4" xml:id="chapter-89-div-89-l-2644">sunder schamel ûf ir phert</l>
					<l n="5" xml:id="chapter-89-div-89-l-2645">und gienc von ir hin wider în,</l>
					<l n="6" xml:id="chapter-89-div-89-l-2646">aldâ er sach die vriunde sîn.</l>
					<l n="7" xml:id="chapter-89-div-89-l-2647">er sprach ze Hardîze:</l>
					<l n="8" xml:id="chapter-89-div-89-l-2648">iuwer swester Alîze</l>
					<l n="9" xml:id="chapter-89-div-89-l-2649">mir minne bôt, die nam ich dâ.</l>
					<l n="10" xml:id="chapter-89-div-89-l-2650">diu ist bestatet anderswâ</l>
					<l n="11" xml:id="chapter-89-div-89-l-2651">und werdeclîcher denne ze mir.</l>
					<l n="12" xml:id="chapter-89-div-89-l-2652">durch iuwer zuht lât zornes gir.</l>
					<l n="13" xml:id="chapter-89-div-89-l-2653">si hât der vürste Lambekîn.</l>
					<l n="14" xml:id="chapter-89-div-89-l-2654">al sül si niht gekrœnet sîn,</l>
					<l n="15" xml:id="chapter-89-div-89-l-2655">si hât doch werdekeit bekant:</l>
					<l n="16" xml:id="chapter-89-div-89-l-2656">Hânouwe und Brâbant</l>
					<l n="17" xml:id="chapter-89-div-89-l-2657">ir dient und manec ritter guot.</l>
					<l n="18" xml:id="chapter-89-div-89-l-2658">kêrt mir ze grüezen iuwern muot,</l>
					<l n="19" xml:id="chapter-89-div-89-l-2659">lât mich in iuwern hulden sîn</l>
					<l n="20" xml:id="chapter-89-div-89-l-2660">und nemt hin wider dienest mîn."</l>
					<l n="21" xml:id="chapter-89-div-89-l-2661">der künec von Gascôn dô sprach</l>
					<l n="22" xml:id="chapter-89-div-89-l-2662">als im sîn manlîch ellen jach:</l>
					<l n="23" xml:id="chapter-89-div-89-l-2663">"iuwer rede was ie süeze.</l>
					<l n="24" xml:id="chapter-89-div-89-l-2664">swer iuch dar umbe grüeze,</l>
					<l n="25" xml:id="chapter-89-div-89-l-2665">dem ir vil lasters hât getân,</l>
					<l n="26" xml:id="chapter-89-div-89-l-2666">der woldez doch durch vorhte lân.</l>
					<l n="27" xml:id="chapter-89-div-89-l-2667">mich vienc iuwer muomen sun."</l>
					<l n="28" xml:id="chapter-89-div-89-l-2668">"der kan an niemen missetuon:</l>
					<l n="29" xml:id="chapter-89-div-89-l-2669">ir wert wol ledec von Gahmurete.</l>
					<l n="30" xml:id="chapter-89-div-89-l-2670">daz sol sîn mîn êrstiu bete.</l>
				</div>
			</div>
			<div n="90" xml:id="chapter-90" type="chapter" data-level="1">
				<div xml:id="chapter-90-div-90" data-level="2">
					<l n="1" xml:id="chapter-90-div-90-l-2671">swenne ir denne unbetwungen sît,</l>
					<l n="2" xml:id="chapter-90-div-90-l-2672">mîn dienst gelebet noch die zît</l>
					<l n="3" xml:id="chapter-90-div-90-l-2673">daz ir mich zeinem vriunde nemt.</l>
					<l n="4" xml:id="chapter-90-div-90-l-2674">ir möht iuch nû wol hân verschemt.</l>
					<l n="5" xml:id="chapter-90-div-90-l-2675">swaz halt mir von iu geschiht,</l>
					<l n="6" xml:id="chapter-90-div-90-l-2676">mich enslüege doch iuwer swester niht."</l>
					<l n="7" xml:id="chapter-90-div-90-l-2677">der rede si lacheten über al.</l>
					<l n="8" xml:id="chapter-90-div-90-l-2678">dô wart getrüebet in der schal:</l>
					<l n="9" xml:id="chapter-90-div-90-l-2679">den wirt sîn triuwe mente</l>
					<l n="10" xml:id="chapter-90-div-90-l-2680">daz er sich wider sente,</l>
					<l n="11" xml:id="chapter-90-div-90-l-2681">wan jâmer ist ein scharpher gart.</l>
					<l n="12" xml:id="chapter-90-div-90-l-2682">ir ieslîcher innen wart</l>
					<l n="13" xml:id="chapter-90-div-90-l-2683">daz sîn lîp mit kumber ranc</l>
					<l n="14" xml:id="chapter-90-div-90-l-2684">und al sîn vreude was ze kranc.</l>
					<l n="15" xml:id="chapter-90-div-90-l-2685">dô zurnde sîner muomen sun,</l>
					<l n="16" xml:id="chapter-90-div-90-l-2686">er sprach: "dû kans unvuoge tuon."</l>
					<l n="17" xml:id="chapter-90-div-90-l-2687">"nein, ich muoz bî riuwen sîn:</l>
					<l n="18" xml:id="chapter-90-div-90-l-2688">ich sene mich nâch der künegîn.</l>
					<l n="19" xml:id="chapter-90-div-90-l-2689">ich liez ze Patelamunt</l>
					<l n="20" xml:id="chapter-90-div-90-l-2690">dâ von mir ist mîn herze wunt,</l>
					<l n="21" xml:id="chapter-90-div-90-l-2691">in reiner art ein süeze wîp.</l>
					<l n="22" xml:id="chapter-90-div-90-l-2692">ir werdiu kiusche mir den lîp</l>
					<l n="23" xml:id="chapter-90-div-90-l-2693">nâch ir minne jâmers mant.</l>
					<l n="24" xml:id="chapter-90-div-90-l-2694">si gap mir liute unde lant.</l>
					<l n="25" xml:id="chapter-90-div-90-l-2695">mich tuot vrou Belacâne</l>
					<l n="26" xml:id="chapter-90-div-90-l-2696">manlîcher vreuden âne:</l>
					<l n="27" xml:id="chapter-90-div-90-l-2697">ez ist doch vil manlich,</l>
					<l n="28" xml:id="chapter-90-div-90-l-2698">swer minnen wankes schamet sich.</l>
					<l n="29" xml:id="chapter-90-div-90-l-2699">der vrouwen huote mich ûf bant,</l>
					<l n="30" xml:id="chapter-90-div-90-l-2700">daz ich niht ritterschefte vant.</l>
				</div>
			</div>
			<div n="91" xml:id="chapter-91" type="chapter" data-level="1">
				<div xml:id="chapter-91-div-91" data-level="2">
					<l n="1" xml:id="chapter-91-div-91-l-2701">dô wânde ich daz ritterschaft</l>
					<l n="2" xml:id="chapter-91-div-91-l-2702">mich neme von ungemüetes kraft.</l>
					<l n="3" xml:id="chapter-91-div-91-l-2703">der hân ich hie ein teil getân.</l>
					<l n="4" xml:id="chapter-91-div-91-l-2704">nû wænt manec ungewisser man</l>
					<l n="5" xml:id="chapter-91-div-91-l-2705">daz mich ir swerze jagete dan:</l>
					<l n="6" xml:id="chapter-91-div-91-l-2706">die sach ich vür die sunnen an.</l>
					<l n="7" xml:id="chapter-91-div-91-l-2707">ir wîplîch prîs mir vüeget leit,</l>
					<l n="8" xml:id="chapter-91-div-91-l-2708">sist ein buckel ob der werdekeit.</l>
					<l n="9" xml:id="chapter-91-div-91-l-2709">einz undz ander muoz ich klagen:</l>
					<l n="10" xml:id="chapter-91-div-91-l-2710">ich sach mîns bruoder wâpen tragen</l>
					<l n="11" xml:id="chapter-91-div-91-l-2711">mit ûf kêrtem orte."</l>
					<l n="12" xml:id="chapter-91-div-91-l-2712">"ouwê mir dirre worte!"</l>
					<l n="13" xml:id="chapter-91-div-91-l-2713">daz mære wart dô jæmerlîch,</l>
					<l n="14" xml:id="chapter-91-div-91-l-2714">von wazzer wurden diu ougen rîch</l>
					<l n="15" xml:id="chapter-91-div-91-l-2715">dem werden Spânôle.</l>
					<l n="16" xml:id="chapter-91-div-91-l-2716">"ouwî künegîn fôle,</l>
					<l n="17" xml:id="chapter-91-div-91-l-2717">durch dîne minne gap den lîp</l>
					<l n="18" xml:id="chapter-91-div-91-l-2718">Gâlôes, den elliu wîp</l>
					<l n="19" xml:id="chapter-91-div-91-l-2719">von herzen klagen solden</l>
					<l n="20" xml:id="chapter-91-div-91-l-2720">mit triuwen, ob si wolden</l>
					<l n="21" xml:id="chapter-91-div-91-l-2721">daz ir site bræhte</l>
					<l n="22" xml:id="chapter-91-div-91-l-2722">lop swâ mans gedæhte.</l>
					<l n="23" xml:id="chapter-91-div-91-l-2723">künegîn von Averre,</l>
					<l n="24" xml:id="chapter-91-div-91-l-2724">swie lützel dir daz werre,</l>
					<l n="25" xml:id="chapter-91-div-91-l-2725">den mâc ich doch durch dich verlôs,</l>
					<l n="26" xml:id="chapter-91-div-91-l-2726">der ritterlîchen ende kôs</l>
					<l n="27" xml:id="chapter-91-div-91-l-2727">von einer tjoste, diu in sluoc.</l>
					<l n="28" xml:id="chapter-91-div-91-l-2728">der dîn kleinœte truoc,</l>
					<l n="29" xml:id="chapter-91-div-91-l-2729">vürsten, die gesellen sîn,</l>
					<l n="30" xml:id="chapter-91-div-91-l-2730">tuont herzenlîche ir klagen schîn:</l>
				</div>
			</div>
			<div n="92" xml:id="chapter-92" type="chapter" data-level="1">
				<div xml:id="chapter-92-div-92" data-level="2">
					<l n="1" xml:id="chapter-92-div-92-l-2731">si habent ir schildes breite</l>
					<l n="2" xml:id="chapter-92-div-92-l-2732">nâch jâmers geleite</l>
					<l n="3" xml:id="chapter-92-div-92-l-2733">zer erden gekêret,</l>
					<l n="4" xml:id="chapter-92-div-92-l-2734">grôz trûren si daz lêret.</l>
					<l n="5" xml:id="chapter-92-div-92-l-2735">alsus tuont si ritterschaft.</l>
					<l n="6" xml:id="chapter-92-div-92-l-2736">si sint verladen mit jâmers kraft,</l>
					<l n="7" xml:id="chapter-92-div-92-l-2737">sît Gâlôes, mîner muomen sun,</l>
					<l n="8" xml:id="chapter-92-div-92-l-2738">nâch minnen dienst niht solde tuon."</l>
					<l n="9" xml:id="chapter-92-div-92-l-2739">dô er vernam des bruoder tôt,</l>
					<l n="10" xml:id="chapter-92-div-92-l-2740">daz was sîn ander herzenôt.</l>
					<l n="11" xml:id="chapter-92-div-92-l-2741">mit jâmer sprach er disiu wort:</l>
					<l n="12" xml:id="chapter-92-div-92-l-2742">"wie hât nû mînes ankers ort</l>
					<l n="13" xml:id="chapter-92-div-92-l-2743">in riuwe ergriffen landes habe!"</l>
					<l n="14" xml:id="chapter-92-div-92-l-2744">der wâpen tet er sich dô abe:</l>
					<l n="15" xml:id="chapter-92-div-92-l-2745">sîn riuwe im hertes kumbers jach.</l>
					<l n="16" xml:id="chapter-92-div-92-l-2746">der helt mit wâren triuwen sprach:</l>
					<l n="17" xml:id="chapter-92-div-92-l-2747">"von Anschouwe Gâlôes</l>
					<l n="18" xml:id="chapter-92-div-92-l-2748">(vürbaz darf niemen vrâgen des,</l>
					<l n="19" xml:id="chapter-92-div-92-l-2749">ez enwart nie manlîcher zuht</l>
					<l n="20" xml:id="chapter-92-div-92-l-2750">geborn), der wâren milde vruht</l>
					<l n="21" xml:id="chapter-92-div-92-l-2751">uz dînem herzen blüete.</l>
					<l n="22" xml:id="chapter-92-div-92-l-2752">nû erbarmet mich dîn güete."</l>
					<l n="23" xml:id="chapter-92-div-92-l-2753">er sprach ze Kailete:</l>
					<l n="24" xml:id="chapter-92-div-92-l-2754">"wie gehabet sich Schôete,</l>
					<l n="25" xml:id="chapter-92-div-92-l-2755">mîn muoter vreuden arme?"</l>
					<l n="26" xml:id="chapter-92-div-92-l-2756">"sô daz ez got erbarme.</l>
					<l n="27" xml:id="chapter-92-div-92-l-2757">dô ir erstarp Gandîn</l>
					<l n="28" xml:id="chapter-92-div-92-l-2758">und Gâlôes der bruoder dîn</l>
					<l n="29" xml:id="chapter-92-div-92-l-2759">und dô si dîn bî ir niht sach,</l>
					<l n="30" xml:id="chapter-92-div-92-l-2760">der tôt ouch ir daz herze brach."</l>
				</div>
			</div>
			<div n="93" xml:id="chapter-93" type="chapter" data-level="1">
				<div xml:id="chapter-93-div-93" data-level="2">
					<l n="1" xml:id="chapter-93-div-93-l-2761">dô sprach der künec Hardîz:</l>
					<l n="2" xml:id="chapter-93-div-93-l-2762">"nû kêrt an manheit iuwern vlîz.</l>
					<l n="3" xml:id="chapter-93-div-93-l-2763">ob ir manheit kunnet tragen,</l>
					<l n="4" xml:id="chapter-93-div-93-l-2764">sô sult ir leit ze mâzen klagen."</l>
					<l n="5" xml:id="chapter-93-div-93-l-2765">sîn kumber leider was ze grôz,</l>
					<l n="6" xml:id="chapter-93-div-93-l-2766">ein güsse im von den ougen vlôz.</l>
					<l n="7" xml:id="chapter-93-div-93-l-2767">er schuof den rittern ir gemach</l>
					<l n="8" xml:id="chapter-93-div-93-l-2768">und gienc dâ er sîne kamern sach,</l>
					<l n="9" xml:id="chapter-93-div-93-l-2769">ein kleine gezelt von samît.</l>
					<l n="10" xml:id="chapter-93-div-93-l-2770">die naht er dolde jâmers zît.</l>
					<l n="11" xml:id="chapter-93-div-93-l-2771">als der ander tac erschein,</l>
					<l n="12" xml:id="chapter-93-div-93-l-2772">si wurden alle des enein,</l>
					<l n="13" xml:id="chapter-93-div-93-l-2773">die innern und daz ûzer her,</l>
					<l n="14" xml:id="chapter-93-div-93-l-2774">swer dâ mit strîteclîcher wer</l>
					<l n="15" xml:id="chapter-93-div-93-l-2775">wære, junc oder alt</l>
					<l n="16" xml:id="chapter-93-div-93-l-2776">oder blœde oder balt,</l>
					<l n="17" xml:id="chapter-93-div-93-l-2777">die ensolden tjostieren niht.</l>
					<l n="18" xml:id="chapter-93-div-93-l-2778">dô schein der mitte morgen lieht,</l>
					<l n="19" xml:id="chapter-93-div-93-l-2779">si wâren mit strîte sô verriben</l>
					<l n="20" xml:id="chapter-93-div-93-l-2780">und diu ors mit sporn alsô vertriben,</l>
					<l n="21" xml:id="chapter-93-div-93-l-2781">daz die vrechen ritterschaft</l>
					<l n="22" xml:id="chapter-93-div-93-l-2782">ie dennoch twanc der müede kraft.</l>
					<l n="23" xml:id="chapter-93-div-93-l-2783">diu künegîn reit dô selbe</l>
					<l n="24" xml:id="chapter-93-div-93-l-2784">nâch den werden hin ze velde</l>
					<l n="25" xml:id="chapter-93-div-93-l-2785">und brâhte die mit ir in die stat.</l>
					<l n="26" xml:id="chapter-93-div-93-l-2786">die besten si dort inne bat</l>
					<l n="27" xml:id="chapter-93-div-93-l-2787">daz sie zer Lêôplâne riten.</l>
					<l n="28" xml:id="chapter-93-div-93-l-2788">dô enwart ir bete niht vermiten.</l>
					<l n="29" xml:id="chapter-93-div-93-l-2789">si kômen dâ man messe sanc</l>
					<l n="30" xml:id="chapter-93-div-93-l-2790">dem trûregen künege von Zazamanc.</l>
				</div>
			</div>
			<div n="94" xml:id="chapter-94" type="chapter" data-level="1">
				<div xml:id="chapter-94-div-94" data-level="2">
					<l n="1" xml:id="chapter-94-div-94-l-2791">als der bendiz wart getân,</l>
					<l n="2" xml:id="chapter-94-div-94-l-2792">dô kom vrou Herzeloide sân.</l>
					<l n="3" xml:id="chapter-94-div-94-l-2793">an Gahmuretes lîp si sprach:</l>
					<l n="4" xml:id="chapter-94-div-94-l-2794">si gerte als ir diu volge jach.</l>
					<l n="5" xml:id="chapter-94-div-94-l-2795">dô sprach er: "vrouwe, ich hân ein wîp,</l>
					<l n="6" xml:id="chapter-94-div-94-l-2796">diu ist mir lieber danne der lîp.</l>
					<l n="7" xml:id="chapter-94-div-94-l-2797">ob ich der âne wære,</l>
					<l n="8" xml:id="chapter-94-div-94-l-2798">dennoch wesse ich ein mære,</l>
					<l n="9" xml:id="chapter-94-div-94-l-2799">dâ mit ich iu enbræste gar,</l>
					<l n="10" xml:id="chapter-94-div-94-l-2800">næme iemen mînes rehtes war."</l>
					<l n="11" xml:id="chapter-94-div-94-l-2801">si sprach: "ir sult die mœrinne</l>
					<l n="12" xml:id="chapter-94-div-94-l-2802">lân durch mîne minne.</l>
					<l n="13" xml:id="chapter-94-div-94-l-2803">des toufes segen hât bezzer kraft.</l>
					<l n="14" xml:id="chapter-94-div-94-l-2804">nû ânet iuch der heidenschaft</l>
					<l n="15" xml:id="chapter-94-div-94-l-2805">und minnet mich nâch unser ê,</l>
					<l n="16" xml:id="chapter-94-div-94-l-2806">wan mirst nâch iuwer minne wê.</l>
					<l n="17" xml:id="chapter-94-div-94-l-2807">oder sol mir gein iu schade sîn</l>
					<l n="18" xml:id="chapter-94-div-94-l-2808">der Franzoiser künegîn,</l>
					<l n="19" xml:id="chapter-94-div-94-l-2809">der boten sprâchen süeziu wort?</l>
					<l n="20" xml:id="chapter-94-div-94-l-2810">si spilten ir mære unz an den ort."</l>
					<l n="21" xml:id="chapter-94-div-94-l-2811">"jâ diust mîn wâriu vrouwe:</l>
					<l n="22" xml:id="chapter-94-div-94-l-2812">ich brâhte in Anschouwe</l>
					<l n="23" xml:id="chapter-94-div-94-l-2813">ir rât und mîner zühte site.</l>
					<l n="24" xml:id="chapter-94-div-94-l-2814">mir wont noch hiute ir helfe mite,</l>
					<l n="25" xml:id="chapter-94-div-94-l-2815">dâ von daz mich mîn vrouwe zôch,</l>
					<l n="26" xml:id="chapter-94-div-94-l-2816">die wîbes missewende ie vlôch.</l>
					<l n="27" xml:id="chapter-94-div-94-l-2817">wir wâren kinder beidiu dô</l>
					<l n="28" xml:id="chapter-94-div-94-l-2818">und doch ze sehen ein ander vrô.</l>
					<l n="29" xml:id="chapter-94-div-94-l-2819">diu küneginne Amphlîse</l>
					<l n="30" xml:id="chapter-94-div-94-l-2820">wont an wîplîchem prîse.</l>
				</div>
			</div>
			<div n="95" xml:id="chapter-95" type="chapter" data-level="1">
				<div xml:id="chapter-95-div-95" data-level="2">
					<l n="1" xml:id="chapter-95-div-95-l-2821">mir gap diu gehiure</l>
					<l n="2" xml:id="chapter-95-div-95-l-2822">von dem lande die besten stiure:</l>
					<l n="3" xml:id="chapter-95-div-95-l-2823">ich was dô ermer denne nuo.</l>
					<l n="4" xml:id="chapter-95-div-95-l-2824">dâ greif ich willeclîchen zuo.</l>
					<l n="5" xml:id="chapter-95-div-95-l-2825">zelt mich noch vür die armen.</l>
					<l n="6" xml:id="chapter-95-div-95-l-2826">ich solde iuch, vrouwe, erbarmen:</l>
					<l n="7" xml:id="chapter-95-div-95-l-2827">mir ist mîn werder bruoder tôt.</l>
					<l n="8" xml:id="chapter-95-div-95-l-2828">durch iuwer zuht lât mich âne nôt.</l>
					<l n="9" xml:id="chapter-95-div-95-l-2829">kêrt minne dâ diu vreude sî,</l>
					<l n="10" xml:id="chapter-95-div-95-l-2830">wan mir wont niwan jâmer bî."</l>
					<l n="11" xml:id="chapter-95-div-95-l-2831">"lât mich den lîp niht langer zern:</l>
					<l n="12" xml:id="chapter-95-div-95-l-2832">saget an, wâ mite welt ir iuch wern?"</l>
					<l n="13" xml:id="chapter-95-div-95-l-2833">"ich sage nâch iuwer vrâge ger.</l>
					<l n="14" xml:id="chapter-95-div-95-l-2834">ez wart ein turnei dâ her</l>
					<l n="15" xml:id="chapter-95-div-95-l-2835">gesprochen, des enwart hie niht.</l>
					<l n="16" xml:id="chapter-95-div-95-l-2836">manec geziuc mir des giht."</l>
					<l n="17" xml:id="chapter-95-div-95-l-2837">"den hât ein vesperîe erlemt.</l>
					<l n="18" xml:id="chapter-95-div-95-l-2838">die vrechen sint sô hie gezemt,</l>
					<l n="19" xml:id="chapter-95-div-95-l-2839">daz der turnei dâ von verdarp."</l>
					<l n="20" xml:id="chapter-95-div-95-l-2840">"iuwer stete wer ich warp</l>
					<l n="21" xml:id="chapter-95-div-95-l-2841">mit den diez guot hie hânt getân.</l>
					<l n="22" xml:id="chapter-95-div-95-l-2842">ir sult mich nôtrede erlân:</l>
					<l n="23" xml:id="chapter-95-div-95-l-2843">ez tet hie manec ritter baz.</l>
					<l n="24" xml:id="chapter-95-div-95-l-2844">iuwer reht ist gein mir laz,</l>
					<l n="25" xml:id="chapter-95-div-95-l-2845">niwan iuwer gemeiner gruoz,</l>
					<l n="26" xml:id="chapter-95-div-95-l-2846">ob ich den von iu haben muoz.</l>
					<l n="27" xml:id="chapter-95-div-95-l-2847">als mir diu âventiure saget,</l>
					<l n="28" xml:id="chapter-95-div-95-l-2848">dô nam der ritter und diu maget</l>
					<l n="29" xml:id="chapter-95-div-95-l-2849">einen rihtære über der vrouwen klage.</l>
					<l n="30" xml:id="chapter-95-div-95-l-2850">dô nâhetez dem mitten tage.</l>
				</div>
			</div>
			<div n="96" xml:id="chapter-96" type="chapter" data-level="1">
				<div xml:id="chapter-96-div-96" data-level="2">
					<l n="1" xml:id="chapter-96-div-96-l-2851">man sprach ein urteil zehant:</l>
					<l n="2" xml:id="chapter-96-div-96-l-2852">"swelh ritter helm hie ûf gebant,</l>
					<l n="3" xml:id="chapter-96-div-96-l-2853">der her nâch ritterschaft ist komen,</l>
					<l n="4" xml:id="chapter-96-div-96-l-2854">hât er den prîs hie genomen,</l>
					<l n="5" xml:id="chapter-96-div-96-l-2855">den sol diu küneginne hân."</l>
					<l n="6" xml:id="chapter-96-div-96-l-2856">dar nâch diu volge wart getân.</l>
					<l n="7" xml:id="chapter-96-div-96-l-2857">dô sprach si: "herre, nû sît ir mîn.</l>
					<l n="8" xml:id="chapter-96-div-96-l-2858">ich tuon iu dienst nâch hulden schîn</l>
					<l n="9" xml:id="chapter-96-div-96-l-2859">und vüege iu solher vreuden teil,</l>
					<l n="10" xml:id="chapter-96-div-96-l-2860">daz ir nâch jâmer werdet geil."</l>
					<l n="11" xml:id="chapter-96-div-96-l-2861">er hete iedoch von jâmer pîn.</l>
					<l n="12" xml:id="chapter-96-div-96-l-2862">dô was des aberellen schîn</l>
					<l n="13" xml:id="chapter-96-div-96-l-2863">zegangen, dar nâch komen was</l>
					<l n="14" xml:id="chapter-96-div-96-l-2864">kurz kleine grüene gras.</l>
					<l n="15" xml:id="chapter-96-div-96-l-2865">daz velt was gar vergrüenet,</l>
					<l n="16" xml:id="chapter-96-div-96-l-2866">daz blœdiu herzen küenet</l>
					<l n="17" xml:id="chapter-96-div-96-l-2867">und in gît hôchgemüete.</l>
					<l n="18" xml:id="chapter-96-div-96-l-2868">vil boume stuont in blüete</l>
					<l n="19" xml:id="chapter-96-div-96-l-2869">von dem süezen lufte des meien.</l>
					<l n="20" xml:id="chapter-96-div-96-l-2870">sîn art von der feien</l>
					<l n="21" xml:id="chapter-96-div-96-l-2871">muoste minnen oder minne gern.</l>
					<l n="22" xml:id="chapter-96-div-96-l-2872">des wolde in vriundîn dâ gewern.</l>
					<l n="23" xml:id="chapter-96-div-96-l-2873">an vroun Herzeloiden er dô sach,</l>
					<l n="24" xml:id="chapter-96-div-96-l-2874">sîn süezer munt mit zühten sprach:</l>
					<l n="25" xml:id="chapter-96-div-96-l-2875">"vrouwe, sol ich mit iu genesen,</l>
					<l n="26" xml:id="chapter-96-div-96-l-2876">sô lât mich âne huote wesen:</l>
					<l n="27" xml:id="chapter-96-div-96-l-2877">wan verlæt mich immer jâmers kraft,</l>
					<l n="28" xml:id="chapter-96-div-96-l-2878">sô tæte ich gerne ritterschaft.</l>
					<l n="29" xml:id="chapter-96-div-96-l-2879">lât ir niht turnieren mich,</l>
					<l n="30" xml:id="chapter-96-div-96-l-2880">sô kan ich noch den alden slich,</l>
				</div>
			</div>
			<div n="97" xml:id="chapter-97" type="chapter" data-level="1">
				<div xml:id="chapter-97-div-97" data-level="2">
					<l n="1" xml:id="chapter-97-div-97-l-2881">als dô ich mînem wîbe entran,</l>
					<l n="2" xml:id="chapter-97-div-97-l-2882">die ich ouch mit ritterschaft gewan.</l>
					<l n="3" xml:id="chapter-97-div-97-l-2883">dô si mich ûf von strîte bant,</l>
					<l n="4" xml:id="chapter-97-div-97-l-2884">ich liez liute unde lant."</l>
					<l n="5" xml:id="chapter-97-div-97-l-2885">si sprach: "herre, nû nemt iu selbe ein zil:</l>
					<l n="6" xml:id="chapter-97-div-97-l-2886">ich lâze iu iuwers willen vil."</l>
					<l n="7" xml:id="chapter-97-div-97-l-2887">"ich wil vrumen noch vil der sper enzwei.</l>
					<l n="8" xml:id="chapter-97-div-97-l-2888">aller mânedgelîch ein turnei,</l>
					<l n="9" xml:id="chapter-97-div-97-l-2889">des sult ir, vrouwe, ruochen,</l>
					<l n="10" xml:id="chapter-97-div-97-l-2890">daz ich den müeze suochen."</l>
					<l n="11" xml:id="chapter-97-div-97-l-2891">diz lobete si, wart mir gesaget:</l>
					<l n="12" xml:id="chapter-97-div-97-l-2892">er emphienc diu lant und ouch die maget.</l>
					<l n="13" xml:id="chapter-97-div-97-l-2893">disiu driu juncherrelîn</l>
					<l n="14" xml:id="chapter-97-div-97-l-2894">Amphlîsen der künegîn</l>
					<l n="15" xml:id="chapter-97-div-97-l-2895">hie stuonden und ir kappelân,</l>
					<l n="16" xml:id="chapter-97-div-97-l-2896">dâ volge und urteil wart getân.</l>
					<l n="17" xml:id="chapter-97-div-97-l-2897">aldâ erz hôrte unde sach,</l>
					<l n="18" xml:id="chapter-97-div-97-l-2898">heimlîche er Gahmureten sprach:</l>
					<l n="19" xml:id="chapter-97-div-97-l-2899">"man tet mîner vrouwen kunt</l>
					<l n="20" xml:id="chapter-97-div-97-l-2900">daz ir vor Patelamunt</l>
					<l n="21" xml:id="chapter-97-div-97-l-2901">den hœsten prîs behieldet</l>
					<l n="22" xml:id="chapter-97-div-97-l-2902">und dâ zweier krône wieldet.</l>
					<l n="23" xml:id="chapter-97-div-97-l-2903">sî hât ouch lant unde muot</l>
					<l n="24" xml:id="chapter-97-div-97-l-2904">und gît iu lîp unde guot."</l>
					<l n="25" xml:id="chapter-97-div-97-l-2905">"dô si mir gap die ritterschaft,</l>
					<l n="26" xml:id="chapter-97-div-97-l-2906">dô muoste ich nâch der ordens kraft,</l>
					<l n="27" xml:id="chapter-97-div-97-l-2907">als mir des schildes ambet saget,</l>
					<l n="28" xml:id="chapter-97-div-97-l-2908">dâ bî belîben unverzaget.</l>
					<l n="29" xml:id="chapter-97-div-97-l-2909">wan daz ich schilt von ir gewan,</l>
					<l n="30" xml:id="chapter-97-div-97-l-2910">ez wære noch anders ungetân.</l>
				</div>
			</div>
			<div n="98" xml:id="chapter-98" type="chapter" data-level="1">
				<div xml:id="chapter-98-div-98" data-level="2">
					<l n="1" xml:id="chapter-98-div-98-l-2911">ich wære des trûrec oder geil,</l>
					<l n="2" xml:id="chapter-98-div-98-l-2912">mich behabet hie ritters urteil.</l>
					<l n="3" xml:id="chapter-98-div-98-l-2913">vart wider, saget ir dienest mîn:</l>
					<l n="4" xml:id="chapter-98-div-98-l-2914">ich sül iedoch ir ritter sîn,</l>
					<l n="5" xml:id="chapter-98-div-98-l-2915">ob mir alle krône wæren bereit.</l>
					<l n="6" xml:id="chapter-98-div-98-l-2916">ich hân nâch ir mîn hœste leit."</l>
					<l n="7" xml:id="chapter-98-div-98-l-2917">er bôt in sîne grôze habe:</l>
					<l n="8" xml:id="chapter-98-div-98-l-2918">sîner gebe tâten si sich abe.</l>
					<l n="9" xml:id="chapter-98-div-98-l-2919">die boten vuoren ze lande</l>
					<l n="10" xml:id="chapter-98-div-98-l-2920">gar âne ir vrouwen schande.</l>
					<l n="11" xml:id="chapter-98-div-98-l-2921">si engerten urloubes niht,</l>
					<l n="12" xml:id="chapter-98-div-98-l-2922">als lîhte in zorne noch geschiht.</l>
					<l n="13" xml:id="chapter-98-div-98-l-2923">ir knappen vürsten, disiu kint</l>
					<l n="14" xml:id="chapter-98-div-98-l-2924">wâren von weinen vil nâch blint.</l>
					<l n="15" xml:id="chapter-98-div-98-l-2925">die den schilt verkêrt dâ hânt getragen,</l>
					<l n="16" xml:id="chapter-98-div-98-l-2926">den begunde ir vriunt ze velde sagen:</l>
					<l n="17" xml:id="chapter-98-div-98-l-2927">"vrou Herzeloide diu künegîn,</l>
					<l n="18" xml:id="chapter-98-div-98-l-2928">diu hât behabet den Anschevîn."</l>
					<l n="19" xml:id="chapter-98-div-98-l-2929">"wer was von Anschouwe dâ?</l>
					<l n="20" xml:id="chapter-98-div-98-l-2930">unser herre ist leider anderswâ,</l>
					<l n="21" xml:id="chapter-98-div-98-l-2931">durch ritters prîs zen Sarrazîn.</l>
					<l n="22" xml:id="chapter-98-div-98-l-2932">daz ist nû unser hœster pîn."</l>
					<l n="23" xml:id="chapter-98-div-98-l-2933">"der hie den prîs hât bezalt</l>
					<l n="24" xml:id="chapter-98-div-98-l-2934">und sô manegen ritter abe gevalt</l>
					<l n="25" xml:id="chapter-98-div-98-l-2935">und der sô stach unde sluoc</l>
					<l n="26" xml:id="chapter-98-div-98-l-2936">und der den tiuren anker truoc</l>
					<l n="27" xml:id="chapter-98-div-98-l-2937">ûf dem helme lieht gesteinet,</l>
					<l n="28" xml:id="chapter-98-div-98-l-2938">daz ist den ir dâ meinet.</l>
					<l n="29" xml:id="chapter-98-div-98-l-2939">mir saget der künec Kailet,</l>
					<l n="30" xml:id="chapter-98-div-98-l-2940">der Anschevîn wære Gahmuret.</l>
				</div>
			</div>
			<div n="99" xml:id="chapter-99" type="chapter" data-level="1">
				<div xml:id="chapter-99-div-99" data-level="2">
					<l n="1" xml:id="chapter-99-div-99-l-2941">dem ist hie wol gelungen."</l>
					<l n="2" xml:id="chapter-99-div-99-l-2942">nâch den orsen si dô sprungen,</l>
					<l n="3" xml:id="chapter-99-div-99-l-2943">ir wât wart von den ougen naz.</l>
					<l n="4" xml:id="chapter-99-div-99-l-2944">dô si kômen dâ ir herre saz,</l>
					<l n="5" xml:id="chapter-99-div-99-l-2945">si emphiengen in, er emphienc ouch sie.</l>
					<l n="6" xml:id="chapter-99-div-99-l-2946">vreude und jâmer daz was hie.</l>
					<l n="7" xml:id="chapter-99-div-99-l-2947">dô kuste er die getriuwen,</l>
					<l n="8" xml:id="chapter-99-div-99-l-2948">er sprach: "iuch ensol niht riuwen</l>
					<l n="9" xml:id="chapter-99-div-99-l-2949">zunmâzer wîs der bruoder mîn.</l>
					<l n="10" xml:id="chapter-99-div-99-l-2950">ich mac iuch wol ergetzen sîn:</l>
					<l n="11" xml:id="chapter-99-div-99-l-2951">kêrt ûf den schilt nâch sîner art.</l>
					<l n="12" xml:id="chapter-99-div-99-l-2952">gehabet iuch an der vreuden vart:</l>
					<l n="13" xml:id="chapter-99-div-99-l-2953">ich sol mîns vater wâpen tragen.</l>
					<l n="14" xml:id="chapter-99-div-99-l-2954">sîn lant mîn anker hât beslagen.</l>
					<l n="15" xml:id="chapter-99-div-99-l-2955">der anker ist ein recken zil:</l>
					<l n="16" xml:id="chapter-99-div-99-l-2956">den trage und neme nû swer der wil.</l>
					<l n="17" xml:id="chapter-99-div-99-l-2957">ich muoz nû lebelîche</l>
					<l n="18" xml:id="chapter-99-div-99-l-2958">gebâren: ich bin rîche.</l>
					<l n="19" xml:id="chapter-99-div-99-l-2959">wan solde ich volkes herre sîn,</l>
					<l n="20" xml:id="chapter-99-div-99-l-2960">den tæte wê der jâmer mîn.</l>
					<l n="21" xml:id="chapter-99-div-99-l-2961">vrou Herzeloide, helfet mir,</l>
					<l n="22" xml:id="chapter-99-div-99-l-2962">daz wir biten, ich und ir,</l>
					<l n="23" xml:id="chapter-99-div-99-l-2963">künege und vürsten die hie sîn,</l>
					<l n="24" xml:id="chapter-99-div-99-l-2964">daz si durch den dienest mîn</l>
					<l n="25" xml:id="chapter-99-div-99-l-2965">belîben, unz ir mich gewert</l>
					<l n="26" xml:id="chapter-99-div-99-l-2966">des minnen werc zer minnen gert."</l>
					<l n="27" xml:id="chapter-99-div-99-l-2967">die bete warp ir beider munt,</l>
					<l n="28" xml:id="chapter-99-div-99-l-2968">die werden lobetenz sâ zestunt.</l>
					<l n="29" xml:id="chapter-99-div-99-l-2969">ieslîcher vuor an sîn gemach.</l>
					<l n="30" xml:id="chapter-99-div-99-l-2970">diu künegîn zir vriunde sprach:</l>
				</div>
			</div>
			<div n="100" xml:id="chapter-100" type="chapter" data-level="1">
				<div xml:id="chapter-100-div-100" data-level="2">
					<l n="1" xml:id="chapter-100-div-100-l-2971">"nû habet iuch an mîne phlege."</l>
					<l n="2" xml:id="chapter-100-div-100-l-2972">si wîste in heimlîche wege.</l>
					<l n="3" xml:id="chapter-100-div-100-l-2973">sîner geste phlac man wol ze vromen,</l>
					<l n="4" xml:id="chapter-100-div-100-l-2974">swar halt ir wirt wære komen.</l>
					<l n="5" xml:id="chapter-100-div-100-l-2975">daz gesinde wart gemeine:</l>
					<l n="6" xml:id="chapter-100-div-100-l-2976">doch vuor er dan al eine,</l>
					<l n="7" xml:id="chapter-100-div-100-l-2977">wan zwei juncherrelîn.</l>
					<l n="8" xml:id="chapter-100-div-100-l-2978">juncvrouwen und diu künegîn</l>
					<l n="9" xml:id="chapter-100-div-100-l-2979">in vuorten dâ er vreude vant</l>
					<l n="10" xml:id="chapter-100-div-100-l-2980">und al sîn trûren gar verswant.</l>
					<l n="11" xml:id="chapter-100-div-100-l-2981">enschumphieret wart sîn riuwe</l>
					<l n="12" xml:id="chapter-100-div-100-l-2982">und sîn hôchgemüete al niuwe:</l>
					<l n="13" xml:id="chapter-100-div-100-l-2983">daz muoste iedoch bî liebe sîn.</l>
					<l n="14" xml:id="chapter-100-div-100-l-2984">vrou Herzeloide diu künegîn</l>
					<l n="15" xml:id="chapter-100-div-100-l-2985">ir magetuoms dâ âne wart.</l>
					<l n="16" xml:id="chapter-100-div-100-l-2986">die munde wâren ungespart:</l>
					<l n="17" xml:id="chapter-100-div-100-l-2987">die begunden si mit küssen zern</l>
					<l n="18" xml:id="chapter-100-div-100-l-2988">und den jâmer von den vreuden wern.</l>
					<l n="19" xml:id="chapter-100-div-100-l-2989">dar nâch er eine zuht begienc:</l>
					<l n="20" xml:id="chapter-100-div-100-l-2990">si wurden ledec, die er dâ vienc.</l>
					<l n="21" xml:id="chapter-100-div-100-l-2991">Hardîzen und Kailet,</l>
					<l n="22" xml:id="chapter-100-div-100-l-2992">seht, die versuonde Gahmuret.</l>
					<l n="23" xml:id="chapter-100-div-100-l-2993">dâ ergienc ein solhiu hôchgezît,</l>
					<l n="24" xml:id="chapter-100-div-100-l-2994">swer der hât gelîchet sît,</l>
					<l n="25" xml:id="chapter-100-div-100-l-2995">des hant iedoch gewaldes phlac.</l>
					<l n="26" xml:id="chapter-100-div-100-l-2996">Gahmuret sich des bewac,</l>
					<l n="27" xml:id="chapter-100-div-100-l-2997">sîn habe was vil ungespart.</l>
					<l n="28" xml:id="chapter-100-div-100-l-2998">aræbesch golt geteilet wart</l>
					<l n="29" xml:id="chapter-100-div-100-l-2999">armen rittern al gemeine,</l>
					<l n="30" xml:id="chapter-100-div-100-l-3000">und den künegen edel gesteine</l>
				</div>
			</div>
			<div n="101" xml:id="chapter-101" type="chapter" data-level="1">
				<div xml:id="chapter-101-div-101" data-level="2">
					<l n="1" xml:id="chapter-101-div-101-l-3001">teilde Gahmuretes hant</l>
					<l n="2" xml:id="chapter-101-div-101-l-3002">und ouch swaz er dâ vürsten vant.</l>
					<l n="3" xml:id="chapter-101-div-101-l-3003">[dâ wart daz varnde volc vil geil,</l>
					<l n="4" xml:id="chapter-101-div-101-l-3004">die emphiengen rîcher gâbe teil.]</l>
					<l n="5" xml:id="chapter-101-div-101-l-3005">lât sî rîten, swer dâ geste sîn:</l>
					<l n="6" xml:id="chapter-101-div-101-l-3006">den gap urloup der Anschevîn.</l>
					<l n="7" xml:id="chapter-101-div-101-l-3007">daz pantel, daz sîn vater truoc,</l>
					<l n="8" xml:id="chapter-101-div-101-l-3008">von zobele ûf sînem schilt man sluoc.</l>
					<l n="9" xml:id="chapter-101-div-101-l-3009">al kleine wîz sîdîn</l>
					<l n="10" xml:id="chapter-101-div-101-l-3010">ein hemde der künegîn,</l>
					<l n="11" xml:id="chapter-101-div-101-l-3011">als ez ruorte ir blôzer lîp,</l>
					<l n="12" xml:id="chapter-101-div-101-l-3012">diu nû worden was sîn wîp,</l>
					<l n="13" xml:id="chapter-101-div-101-l-3013">daz was sîns halsberges dach.</l>
					<l n="14" xml:id="chapter-101-div-101-l-3014">ahzeheniu man durchstochen sach</l>
					<l n="15" xml:id="chapter-101-div-101-l-3015">und mit swerten gar zehouwen,</l>
					<l n="16" xml:id="chapter-101-div-101-l-3016">ê er schiede von der vrouwen.</l>
					<l n="17" xml:id="chapter-101-div-101-l-3017">daz legete ouch si an blôze hût,</l>
					<l n="18" xml:id="chapter-101-div-101-l-3018">sô von ritterschefte kom ir trût,</l>
					<l n="19" xml:id="chapter-101-div-101-l-3019">der manegen schilt vil dürkel stach.</l>
					<l n="20" xml:id="chapter-101-div-101-l-3020">ir zweier minne man triuwen jach.</l>
					<l n="21" xml:id="chapter-101-div-101-l-3021">er hete werdekeit genuoc,</l>
					<l n="22" xml:id="chapter-101-div-101-l-3022">dô in sîn manlîch ellen truoc</l>
					<l n="23" xml:id="chapter-101-div-101-l-3023">hin über gein der herte.</l>
					<l n="24" xml:id="chapter-101-div-101-l-3024">mich jâmert sîner verte.</l>
					<l n="25" xml:id="chapter-101-div-101-l-3025">im kom diu wâre botschaft,</l>
					<l n="26" xml:id="chapter-101-div-101-l-3026">sîn herre der bâruc wære mit kraft</l>
					<l n="27" xml:id="chapter-101-div-101-l-3027">überriten von den Babilôn:</l>
					<l n="28" xml:id="chapter-101-div-101-l-3028">einer hiez Ipomidôn,</l>
					<l n="29" xml:id="chapter-101-div-101-l-3029">der ander Pompêjus.</l>
					<l n="30" xml:id="chapter-101-div-101-l-3030">den nennet diu âventiure alsus,</l>
				</div>
			</div>
			<div n="102" xml:id="chapter-102" type="chapter" data-level="1">
				<div xml:id="chapter-102-div-102" data-level="2">
					<l n="1" xml:id="chapter-102-div-102-l-3031">daz was ein stolz werder man,</l>
					<l n="2" xml:id="chapter-102-div-102-l-3032">niht der von Rôme entran</l>
					<l n="3" xml:id="chapter-102-div-102-l-3033">Jûliuse dâ bevor.</l>
					<l n="4" xml:id="chapter-102-div-102-l-3034">der künec Nabuchodonosor</l>
					<l n="5" xml:id="chapter-102-div-102-l-3035">sîner muoter bruoder was,</l>
					<l n="6" xml:id="chapter-102-div-102-l-3036">der an trügelîchen buochen las,</l>
					<l n="7" xml:id="chapter-102-div-102-l-3037">er solde selbe sîn ein got:</l>
					<l n="8" xml:id="chapter-102-div-102-l-3038">daz wære nû der liute spot.</l>
					<l n="9" xml:id="chapter-102-div-102-l-3039">ir lîp, ir guot was ungespart.</l>
					<l n="10" xml:id="chapter-102-div-102-l-3040">die gebruoder wâren von hôher art,</l>
					<l n="11" xml:id="chapter-102-div-102-l-3041">von Nînus, der gewaldes phlac</l>
					<l n="12" xml:id="chapter-102-div-102-l-3042">ê würde gestiftet Baldac</l>
					<l n="13" xml:id="chapter-102-div-102-l-3043">(der selbe stifte ouch Nînivê):</l>
					<l n="14" xml:id="chapter-102-div-102-l-3044">in tet schade und laster wê.</l>
					<l n="15" xml:id="chapter-102-div-102-l-3045">der jach der bâruc zurborn.</l>
					<l n="16" xml:id="chapter-102-div-102-l-3046">des wart gewunnen und verlorn</l>
					<l n="17" xml:id="chapter-102-div-102-l-3047">genuoc ze beiden sîten:</l>
					<l n="18" xml:id="chapter-102-div-102-l-3048">man sach dâ helde strîten.</l>
					<l n="19" xml:id="chapter-102-div-102-l-3049">dô schiffete er sich über mer</l>
					<l n="20" xml:id="chapter-102-div-102-l-3050">und vant den bâruc mit wer.</l>
					<l n="21" xml:id="chapter-102-div-102-l-3051">mit vreuden er emphangen wart,</l>
					<l n="22" xml:id="chapter-102-div-102-l-3052">swie mich jâmer sîner vart.</l>
					<l n="23" xml:id="chapter-102-div-102-l-3053">Waz dâ geschæhe, wiez dort ergê,</l>
					<l n="24" xml:id="chapter-102-div-102-l-3054">gewin und vlust, wie daz gestê,</l>
					<l n="25" xml:id="chapter-102-div-102-l-3055">des enweiz vrou Herzeloide niht.</l>
					<l n="26" xml:id="chapter-102-div-102-l-3056">diu was alsô diu sunne lieht</l>
					<l n="27" xml:id="chapter-102-div-102-l-3057">und hete minneclîchen lîp.</l>
					<l n="28" xml:id="chapter-102-div-102-l-3058">rîcheit bî tugende phlac daz wîp</l>
					<l n="29" xml:id="chapter-102-div-102-l-3059">und vreuden mêre denne ze vil.</l>
					<l n="30" xml:id="chapter-102-div-102-l-3060">si was gar ob dem wunsches zil:</l>
				</div>
			</div>
			<div n="103" xml:id="chapter-103" type="chapter" data-level="1">
				<div xml:id="chapter-103-div-103" data-level="2">
					<l n="1" xml:id="chapter-103-div-103-l-3061">si kêrte ir herze an guote kunst,</l>
					<l n="2" xml:id="chapter-103-div-103-l-3062">des bejagete si der werlde gunst.</l>
					<l n="3" xml:id="chapter-103-div-103-l-3063">[vrou Herzeloide diu künegin,</l>
					<l n="4" xml:id="chapter-103-div-103-l-3064">ir site an lobe vant gewin,]</l>
					<l n="5" xml:id="chapter-103-div-103-l-3065">ir kiusche was vür prîs erkant,</l>
					<l n="6" xml:id="chapter-103-div-103-l-3066">küneginne über driu lant:</l>
					<l n="7" xml:id="chapter-103-div-103-l-3067">Wâleis und Anschouwe,</l>
					<l n="8" xml:id="chapter-103-div-103-l-3068">dar über was si vrouwe,</l>
					<l n="9" xml:id="chapter-103-div-103-l-3069">si truoc ouch krône ze Norgâls</l>
					<l n="10" xml:id="chapter-103-div-103-l-3070">in der houbetstat ze Kingrivâls.</l>
					<l n="11" xml:id="chapter-103-div-103-l-3071">ir was ouch wol sô liep ir man,</l>
					<l n="12" xml:id="chapter-103-div-103-l-3072">ob ie kein vrouwe mêr gewan</l>
					<l n="13" xml:id="chapter-103-div-103-l-3073">sô werden vriunt, waz war ir daz?</l>
					<l n="14" xml:id="chapter-103-div-103-l-3074">si mohtez lâzen âne haz.</l>
					<l n="15" xml:id="chapter-103-div-103-l-3075">dô er ûze beleip ein halbez jâr,</l>
					<l n="16" xml:id="chapter-103-div-103-l-3076">sîns komens warte si vür wâr:</l>
					<l n="17" xml:id="chapter-103-div-103-l-3077">daz wart ir lîpgedinge.</l>
					<l n="18" xml:id="chapter-103-div-103-l-3078">dô brast ir vreuden klinge</l>
					<l n="19" xml:id="chapter-103-div-103-l-3079">mitten in dem hefte enzwei.</l>
					<l n="20" xml:id="chapter-103-div-103-l-3080">ouwê unde heiâ hei,</l>
					<l n="21" xml:id="chapter-103-div-103-l-3081">daz güete alsolhen kumber treget</l>
					<l n="22" xml:id="chapter-103-div-103-l-3082">und immer triuwe jâmer reget!</l>
					<l n="23" xml:id="chapter-103-div-103-l-3083">alsus vert diu mennescheit:</l>
					<l n="24" xml:id="chapter-103-div-103-l-3084">hiute vreude, morgen leit.</l>
					<l n="25" xml:id="chapter-103-div-103-l-3085">diu vrouwe umbe einen mitten tac</l>
					<l n="26" xml:id="chapter-103-div-103-l-3086">eins angestlîchen slâfes phlac:</l>
					<l n="27" xml:id="chapter-103-div-103-l-3087">ir kom ein vorhtlîcher schric.</l>
					<l n="28" xml:id="chapter-103-div-103-l-3088">si dûhte wie ein sternblic</l>
					<l n="29" xml:id="chapter-103-div-103-l-3089">si gein den lüften vuorte,</l>
					<l n="30" xml:id="chapter-103-div-103-l-3090">dâ si mit kreften ruorte</l>
				</div>
			</div>
			<div n="104" xml:id="chapter-104" type="chapter" data-level="1">
				<div xml:id="chapter-104-div-104" data-level="2">
					<l n="1" xml:id="chapter-104-div-104-l-3091">manec viurîn donerstrâle.</l>
					<l n="2" xml:id="chapter-104-div-104-l-3092">die vlugen al zemâle</l>
					<l n="3" xml:id="chapter-104-div-104-l-3093">gein ir: dô sungelte unde sanc</l>
					<l n="4" xml:id="chapter-104-div-104-l-3094">von genstern ir zöphe lanc.</l>
					<l n="5" xml:id="chapter-104-div-104-l-3095">mit krache gap der doner duz,</l>
					<l n="6" xml:id="chapter-104-div-104-l-3096">brinnendege zeher was sîn guz.</l>
					<l n="7" xml:id="chapter-104-div-104-l-3097">ir lîp si dâ nâch wider vant,</l>
					<l n="8" xml:id="chapter-104-div-104-l-3098">dô zucte ein grîfe ir zeswen hant.</l>
					<l n="9" xml:id="chapter-104-div-104-l-3099">daz wart ir verkêrt hie mite:</l>
					<l n="10" xml:id="chapter-104-div-104-l-3100">si dûhte wunderlîcher site,</l>
					<l n="11" xml:id="chapter-104-div-104-l-3101">wie si wære eins wurmes amme,</l>
					<l n="12" xml:id="chapter-104-div-104-l-3102">der sît zevuorte ir wamme,</l>
					<l n="13" xml:id="chapter-104-div-104-l-3103">und wie ein trache ir brüste süge</l>
					<l n="14" xml:id="chapter-104-div-104-l-3104">und daz der gâhes von ir vlüge,</l>
					<l n="15" xml:id="chapter-104-div-104-l-3105">sô daz si in nimmer mêr gesach.</l>
					<l n="16" xml:id="chapter-104-div-104-l-3106">daz herze er ir ûz dem lîbe brach.</l>
					<l n="17" xml:id="chapter-104-div-104-l-3107">die vorhte muosten ir ougen sehen:</l>
					<l n="18" xml:id="chapter-104-div-104-l-3108">ez ist selten wîbe mêr geschehen</l>
					<l n="19" xml:id="chapter-104-div-104-l-3109">in slâfe kumber dem gelîch.</l>
					<l n="20" xml:id="chapter-104-div-104-l-3110">dâ vor was si ritterlîch:</l>
					<l n="21" xml:id="chapter-104-div-104-l-3111">ach wênec, daz wirt verkêret gar,</l>
					<l n="22" xml:id="chapter-104-div-104-l-3112">si wirt nâch jâmer nû gevar.</l>
					<l n="23" xml:id="chapter-104-div-104-l-3113">ir schade wirt lanc unde breit,</l>
					<l n="24" xml:id="chapter-104-div-104-l-3114">ir nâhent komendiu herzenleit.</l>
					<l n="25" xml:id="chapter-104-div-104-l-3115">diu vrouwe dô begunde</l>
					<l n="26" xml:id="chapter-104-div-104-l-3116">daz si dâ vor niht kunde,</l>
					<l n="27" xml:id="chapter-104-div-104-l-3117">beidiu zabeln unde wuofen,</l>
					<l n="28" xml:id="chapter-104-div-104-l-3118">in slâfe lûte ruofen.</l>
					<l n="29" xml:id="chapter-104-div-104-l-3119">vil juncvrouwen sâzen hie,</l>
					<l n="30" xml:id="chapter-104-div-104-l-3120">die sprungen dar und wacten sie.</l>
				</div>
			</div>
			<div n="105" xml:id="chapter-105" type="chapter" data-level="1">
				<div xml:id="chapter-105-div-105" data-level="2">
					<l n="1" xml:id="chapter-105-div-105-l-3121">dô kom geriten Tampanîs,</l>
					<l n="2" xml:id="chapter-105-div-105-l-3122">ir mannes meisterknappe wîs,</l>
					<l n="3" xml:id="chapter-105-div-105-l-3123">und kleiner juncherren vil.</l>
					<l n="4" xml:id="chapter-105-div-105-l-3124">dâ gienc er ûz der vreuden zil:</l>
					<l n="5" xml:id="chapter-105-div-105-l-3125">die sageten klagende ir herren tôt.</l>
					<l n="6" xml:id="chapter-105-div-105-l-3126">des kom vrou Herzeloide in nôt:</l>
					<l n="7" xml:id="chapter-105-div-105-l-3127">si viel hin unversunnen.</l>
					<l n="8" xml:id="chapter-105-div-105-l-3128">die ritter sprâchen: "wiest gewunnen</l>
					<l n="9" xml:id="chapter-105-div-105-l-3129">mîn herre in sînem harnas,</l>
					<l n="10" xml:id="chapter-105-div-105-l-3130">sô wol gewâpent sô er was?"</l>
					<l n="11" xml:id="chapter-105-div-105-l-3131">swie den knappen jâmer jagete,</l>
					<l n="12" xml:id="chapter-105-div-105-l-3132">den helden er doch sagete:</l>
					<l n="13" xml:id="chapter-105-div-105-l-3133">"mînen herren lebens lenge vlôch.</l>
					<l n="14" xml:id="chapter-105-div-105-l-3134">sîn hersenier von im er zôch:</l>
					<l n="15" xml:id="chapter-105-div-105-l-3135">des twanc in starkiu hitze.</l>
					<l n="16" xml:id="chapter-105-div-105-l-3136">gunêrtiu heidensch witze</l>
					<l n="17" xml:id="chapter-105-div-105-l-3137">hât uns verstoln den helt guot.</l>
					<l n="18" xml:id="chapter-105-div-105-l-3138">ein ritter hete bockes bluot</l>
					<l n="19" xml:id="chapter-105-div-105-l-3139">genomen in ein langez glas.</l>
					<l n="20" xml:id="chapter-105-div-105-l-3140">daz sluoc er an den adamas:</l>
					<l n="21" xml:id="chapter-105-div-105-l-3141">dô wart er weicher danne ein swamp.</l>
					<l n="22" xml:id="chapter-105-div-105-l-3142">den man noch mâlet vür daz lamp</l>
					<l n="23" xml:id="chapter-105-div-105-l-3143">und ouch daz kriuze in sîne klân,</l>
					<l n="24" xml:id="chapter-105-div-105-l-3144">den erbarme daz dâ wart getân.</l>
					<l n="25" xml:id="chapter-105-div-105-l-3145">dô si mit scharn zein ander riten,</l>
					<l n="26" xml:id="chapter-105-div-105-l-3146">âvoi wie dâ wart gestriten!</l>
					<l n="27" xml:id="chapter-105-div-105-l-3147">des bâruckes ritterschaft</l>
					<l n="28" xml:id="chapter-105-div-105-l-3148">sich werte wol mit ellens kraft</l>
					<l n="29" xml:id="chapter-105-div-105-l-3149">vor Baldac ûf dem gevilde.</l>
					<l n="30" xml:id="chapter-105-div-105-l-3150">durchstochen wart vil schilde,</l>
				</div>
			</div>
			<div n="106" xml:id="chapter-106" type="chapter" data-level="1">
				<div xml:id="chapter-106-div-106" data-level="2">
					<l n="1" xml:id="chapter-106-div-106-l-3151">dâ si zein ander gâhten.</l>
					<l n="2" xml:id="chapter-106-div-106-l-3152">die poinder sich dâ vlâhten,</l>
					<l n="3" xml:id="chapter-106-div-106-l-3153">sich wurren die banier:</l>
					<l n="4" xml:id="chapter-106-div-106-l-3154">dâ viel manec degen fier.</l>
					<l n="5" xml:id="chapter-106-div-106-l-3155">aldâ worhte mînes herren hant</l>
					<l n="6" xml:id="chapter-106-div-106-l-3156">dâ von ir aller prîs verswant.</l>
					<l n="7" xml:id="chapter-106-div-106-l-3157">dô kom gevarn Ipomidôn:</l>
					<l n="8" xml:id="chapter-106-div-106-l-3158">mit tôde er mînem herren lôn</l>
					<l n="9" xml:id="chapter-106-div-106-l-3159">gap, daz er in nider stach,</l>
					<l n="10" xml:id="chapter-106-div-106-l-3160">dâz manec tûsent ritter sach</l>
					<l n="11" xml:id="chapter-106-div-106-l-3161">vor Alexandrîe.</l>
					<l n="12" xml:id="chapter-106-div-106-l-3162">mîn herre valsches vrîe</l>
					<l n="13" xml:id="chapter-106-div-106-l-3163">gein dem künege kêrte.</l>
					<l n="14" xml:id="chapter-106-div-106-l-3164">des tjost in sterben lêrte,</l>
					<l n="15" xml:id="chapter-106-div-106-l-3165">sînen helm versneit: des spers ort</l>
					<l n="16" xml:id="chapter-106-div-106-l-3166">durch sîn houbet wart gebort,</l>
					<l n="17" xml:id="chapter-106-div-106-l-3167">daz man den trunzûn drinne vant.</l>
					<l n="18" xml:id="chapter-106-div-106-l-3168">iedoch gesaz der wîgant,</l>
					<l n="19" xml:id="chapter-106-div-106-l-3169">al teude er ûz dem strîte reit</l>
					<l n="20" xml:id="chapter-106-div-106-l-3170">ûf eine plâne, diu was breit.</l>
					<l n="21" xml:id="chapter-106-div-106-l-3171">über in kom sîn kappelân:</l>
					<l n="22" xml:id="chapter-106-div-106-l-3172">er sprach mit kurzen worten sân</l>
					<l n="23" xml:id="chapter-106-div-106-l-3173">sîne bîhte und sande her</l>
					<l n="24" xml:id="chapter-106-div-106-l-3174">diz hemde und daz selbe sper</l>
					<l n="25" xml:id="chapter-106-div-106-l-3175">daz in von uns gescheiden hât.</l>
					<l n="26" xml:id="chapter-106-div-106-l-3176">er starp âne alle missetât.</l>
					<l n="27" xml:id="chapter-106-div-106-l-3177">juncherren und die knappen sîn</l>
					<l n="28" xml:id="chapter-106-div-106-l-3178">bevalh er der künegîn.</l>
					<l n="29" xml:id="chapter-106-div-106-l-3179">er wart geleget ze Baldac.</l>
					<l n="30" xml:id="chapter-106-div-106-l-3180">diu koste den bâruc ringe wac:</l>
				</div>
			</div>
			<div n="107" xml:id="chapter-107" type="chapter" data-level="1">
				<div xml:id="chapter-107-div-107" data-level="2">
					<l n="1" xml:id="chapter-107-div-107-l-3181">mit golde wart gehêret,</l>
					<l n="2" xml:id="chapter-107-div-107-l-3182">grôz rîcheit dran gekêret</l>
					<l n="3" xml:id="chapter-107-div-107-l-3183">mit edelem gesteine,</l>
					<l n="4" xml:id="chapter-107-div-107-l-3184">dâ inne liget der reine.</l>
					<l n="5" xml:id="chapter-107-div-107-l-3185">gebalsemt wart sîn junger rê.</l>
					<l n="6" xml:id="chapter-107-div-107-l-3186">vor jâmer wart vil liuten wê.</l>
					<l n="7" xml:id="chapter-107-div-107-l-3187">ein tiure rubîn ist der stein</l>
					<l n="8" xml:id="chapter-107-div-107-l-3188">ob sînem grabe, dâ durch er schein.</l>
					<l n="9" xml:id="chapter-107-div-107-l-3189">uns wart gevolget hie mite:</l>
					<l n="10" xml:id="chapter-107-div-107-l-3190">ein kriuze nâch der marter site,</l>
					<l n="11" xml:id="chapter-107-div-107-l-3191">als uns Kristes tôt lôste,</l>
					<l n="12" xml:id="chapter-107-div-107-l-3192">liez man stôzen im ze trôste</l>
					<l n="13" xml:id="chapter-107-div-107-l-3193">ze scherm der sêle überz grap.</l>
					<l n="14" xml:id="chapter-107-div-107-l-3194">der bâruc die koste gap:</l>
					<l n="15" xml:id="chapter-107-div-107-l-3195">ez was ein tiure smârât.</l>
					<l n="16" xml:id="chapter-107-div-107-l-3196">wir tâtenz âne der heiden rât:</l>
					<l n="17" xml:id="chapter-107-div-107-l-3197">ir orden kan niht kriuzes phlegen,</l>
					<l n="18" xml:id="chapter-107-div-107-l-3198">als Kristes tôt uns liez den segen.</l>
					<l n="19" xml:id="chapter-107-div-107-l-3199">ez betent heiden sunder spot</l>
					<l n="20" xml:id="chapter-107-div-107-l-3200">an in als an ir werden got,</l>
					<l n="21" xml:id="chapter-107-div-107-l-3201">niht durch des kriuzes êre</l>
					<l n="22" xml:id="chapter-107-div-107-l-3202">noch durch des toufes lêre,</l>
					<l n="23" xml:id="chapter-107-div-107-l-3203">der zem urteillîchen ende</l>
					<l n="24" xml:id="chapter-107-div-107-l-3204">uns lœsen sol gebende.</l>
					<l n="25" xml:id="chapter-107-div-107-l-3205">diu manlîche triuwe sîn</l>
					<l n="26" xml:id="chapter-107-div-107-l-3206">gît im ze himele liehten schîn</l>
					<l n="27" xml:id="chapter-107-div-107-l-3207">und ouch sîn riuwec bîhte.</l>
					<l n="28" xml:id="chapter-107-div-107-l-3208">der valsch was an im sîhte.</l>
					<l n="29" xml:id="chapter-107-div-107-l-3209">in sînen helm, den adamas,</l>
					<l n="30" xml:id="chapter-107-div-107-l-3210">ein epitafium ergraben was,</l>
				</div>
			</div>
			<div n="108" xml:id="chapter-108" type="chapter" data-level="1">
				<div xml:id="chapter-108-div-108" data-level="2">
					<l n="1" xml:id="chapter-108-div-108-l-3211">versigelt ûfz kriuze ob dem grabe.</l>
					<l n="2" xml:id="chapter-108-div-108-l-3212">sus sagent die buochstabe:</l>
					<l n="3" xml:id="chapter-108-div-108-l-3213">"durch disen helm ein tjoste sluoc</l>
					<l n="4" xml:id="chapter-108-div-108-l-3214">den werden der ellen truoc.</l>
					<l n="5" xml:id="chapter-108-div-108-l-3215">Gahmuret was er genant,</l>
					<l n="6" xml:id="chapter-108-div-108-l-3216">gewaldec künec über driu lant.</l>
					<l n="7" xml:id="chapter-108-div-108-l-3217">ieglîchez im der krône jach,</l>
					<l n="8" xml:id="chapter-108-div-108-l-3218">dâ giengen rîche vürsten nâch.</l>
					<l n="9" xml:id="chapter-108-div-108-l-3219">er was von Anschouwe erborn</l>
					<l n="10" xml:id="chapter-108-div-108-l-3220">und hât vor Baldac verlorn</l>
					<l n="11" xml:id="chapter-108-div-108-l-3221">den lîp durch den bâruc.</l>
					<l n="12" xml:id="chapter-108-div-108-l-3222">sîn prîs gap sô hôhen ruc,</l>
					<l n="13" xml:id="chapter-108-div-108-l-3223">niemen reichet an sîn zil.</l>
					<l n="14" xml:id="chapter-108-div-108-l-3224">swâ man noch ritter prüeven wil,</l>
					<l n="15" xml:id="chapter-108-div-108-l-3225">er ist von muoter ungeborn,</l>
					<l n="16" xml:id="chapter-108-div-108-l-3226">zuo dem sîn ellen habe gesworn.</l>
					<l n="17" xml:id="chapter-108-div-108-l-3227">ich meine der schildes ambet hât.</l>
					<l n="18" xml:id="chapter-108-div-108-l-3228">helfe und manlîchen rât</l>
					<l n="19" xml:id="chapter-108-div-108-l-3229">gap er mit stæte vriunden sîn,</l>
					<l n="20" xml:id="chapter-108-div-108-l-3230">er leit durch wîp vil scharphen pîn.</l>
					<l n="21" xml:id="chapter-108-div-108-l-3231">er truoc den touf und kristen ê:</l>
					<l n="22" xml:id="chapter-108-div-108-l-3232">sîn tôt tet Sarrazînen wê</l>
					<l n="23" xml:id="chapter-108-div-108-l-3233">sunder liegen, daz ist wâr.</l>
					<l n="24" xml:id="chapter-108-div-108-l-3234">sîner zît versunnenlîchiu jâr</l>
					<l n="25" xml:id="chapter-108-div-108-l-3235">sîn ellen sô nâch prîse warp,</l>
					<l n="26" xml:id="chapter-108-div-108-l-3236">mit ritterlîchem prîse er starp:</l>
					<l n="27" xml:id="chapter-108-div-108-l-3237">er hete der valscheit an gesiget.</l>
					<l n="28" xml:id="chapter-108-div-108-l-3238">nû wünschet im heiles, der hie liget."</l>
					<l n="29" xml:id="chapter-108-div-108-l-3239">diz was alsô der knappe jach.</l>
					<l n="30" xml:id="chapter-108-div-108-l-3240">Wâleise man vil weinen sach:</l>
				</div>
			</div>
			<div n="109" xml:id="chapter-109" type="chapter" data-level="1">
				<div xml:id="chapter-109-div-109" data-level="2">
					<l n="1" xml:id="chapter-109-div-109-l-3241">die muosten wol von schulden klagen.</l>
					<l n="2" xml:id="chapter-109-div-109-l-3242">diu vrouwe hete getragen</l>
					<l n="3" xml:id="chapter-109-div-109-l-3243">ein kint, daz in ir lîbe stiez,</l>
					<l n="4" xml:id="chapter-109-div-109-l-3244">die man âne helfe ligen liez.</l>
					<l n="5" xml:id="chapter-109-div-109-l-3245">ahzehen wochen hete gelebet,</l>
					<l n="6" xml:id="chapter-109-div-109-l-3246">des muoter mit dem tôde strebet,</l>
					<l n="7" xml:id="chapter-109-div-109-l-3247">vrou Herzeloide diu künegin.</l>
					<l n="8" xml:id="chapter-109-div-109-l-3248">die andern heten kranken sin,</l>
					<l n="9" xml:id="chapter-109-div-109-l-3249">daz si niht hulfen dem wîbe,</l>
					<l n="10" xml:id="chapter-109-div-109-l-3250">wan diu truoc in ir lîbe</l>
					<l n="11" xml:id="chapter-109-div-109-l-3251">der aller ritter bluome wirt,</l>
					<l n="12" xml:id="chapter-109-div-109-l-3252">ob in ein sterben hie verbirt.</l>
					<l n="13" xml:id="chapter-109-div-109-l-3253">dô kom ein altwîser man</l>
					<l n="14" xml:id="chapter-109-div-109-l-3254">durch klage über die vrouwen sân,</l>
					<l n="15" xml:id="chapter-109-div-109-l-3255">dâ diu mit dem tôde ranc.</l>
					<l n="16" xml:id="chapter-109-div-109-l-3256">die zene er ir von ein ander twanc:</l>
					<l n="17" xml:id="chapter-109-div-109-l-3257">man gôz ir wazzer in den munt.</l>
					<l n="18" xml:id="chapter-109-div-109-l-3258">aldâ wart ir versinnen kunt.</l>
					<l n="19" xml:id="chapter-109-div-109-l-3259">si sprach: "ouwê war kom mîn trût?"</l>
					<l n="20" xml:id="chapter-109-div-109-l-3260">diu vrouwe in klagete über lût:</l>
					<l n="21" xml:id="chapter-109-div-109-l-3261">"mînes herzen vreude breit</l>
					<l n="22" xml:id="chapter-109-div-109-l-3262">was Gahmuretes werdekeit.</l>
					<l n="23" xml:id="chapter-109-div-109-l-3263">daz nam mir sîn vrechiu ger.</l>
					<l n="24" xml:id="chapter-109-div-109-l-3264">ich was vil junger danne er</l>
					<l n="25" xml:id="chapter-109-div-109-l-3265">und bin sîn muoter und sîn wîp:</l>
					<l n="26" xml:id="chapter-109-div-109-l-3266">ich trage alhie doch sînen lîp</l>
					<l n="27" xml:id="chapter-109-div-109-l-3267">und sînes verhes sâmen,</l>
					<l n="28" xml:id="chapter-109-div-109-l-3268">den gâben unde nâmen</l>
					<l n="29" xml:id="chapter-109-div-109-l-3269">unser zweier minne.</l>
					<l n="30" xml:id="chapter-109-div-109-l-3270">hât got getriuwe sinne,</l>
				</div>
			</div>
			<div n="110" xml:id="chapter-110" type="chapter" data-level="1">
				<div xml:id="chapter-110-div-110" data-level="2">
					<l n="1" xml:id="chapter-110-div-110-l-3271">sô lâze erz mir ze vrühte komen.</l>
					<l n="2" xml:id="chapter-110-div-110-l-3272">ich hân doch schaden ze vil genomen</l>
					<l n="3" xml:id="chapter-110-div-110-l-3273">an mînem stolzen werden man.</l>
					<l n="4" xml:id="chapter-110-div-110-l-3274">wie hât der tôt ze mir getân!</l>
					<l n="5" xml:id="chapter-110-div-110-l-3275">er emphienc nie wîbes minnen teil,</l>
					<l n="6" xml:id="chapter-110-div-110-l-3276">er enwære al ir vreuden geil:</l>
					<l n="7" xml:id="chapter-110-div-110-l-3277">in müete wîbes riuwe.</l>
					<l n="8" xml:id="chapter-110-div-110-l-3278">daz riet sîn manlîch triuwe,</l>
					<l n="9" xml:id="chapter-110-div-110-l-3279">wande er was valsches lære."</l>
					<l n="10" xml:id="chapter-110-div-110-l-3280">nû hœret ein ander mære,</l>
					<l n="11" xml:id="chapter-110-div-110-l-3281">waz diu vrouwe dô begienc.</l>
					<l n="12" xml:id="chapter-110-div-110-l-3282">kint und bûch si zir gevienc</l>
					<l n="13" xml:id="chapter-110-div-110-l-3283">mit armen und mit henden.</l>
					<l n="14" xml:id="chapter-110-div-110-l-3284">si sprach: "mir sol got senden</l>
					<l n="15" xml:id="chapter-110-div-110-l-3285">die werden vruht von Gahmurete.</l>
					<l n="16" xml:id="chapter-110-div-110-l-3286">daz ist mînes herzen bete.</l>
					<l n="17" xml:id="chapter-110-div-110-l-3287">got wende mich sô tumber nôt:</l>
					<l n="18" xml:id="chapter-110-div-110-l-3288">daz wære Gahmuretes ander tôt,</l>
					<l n="19" xml:id="chapter-110-div-110-l-3289">ob ich mich selben slüege,</l>
					<l n="20" xml:id="chapter-110-div-110-l-3290">die wîle ich bî mir trüege</l>
					<l n="21" xml:id="chapter-110-div-110-l-3291">daz ich von sîner minne emphienc,</l>
					<l n="22" xml:id="chapter-110-div-110-l-3292">der mannes triuwe an mir begienc."</l>
					<l n="23" xml:id="chapter-110-div-110-l-3293">diu vrouwe enruochte wer daz sach:</l>
					<l n="24" xml:id="chapter-110-div-110-l-3294">daz hemde von der brust si brach.</l>
					<l n="25" xml:id="chapter-110-div-110-l-3295">ir brüste linde unde wîz:</l>
					<l n="26" xml:id="chapter-110-div-110-l-3296">dar an kêrte si ir vlîz:</l>
					<l n="27" xml:id="chapter-110-div-110-l-3297">si dructe si an ir rôten munt.</l>
					<l n="28" xml:id="chapter-110-div-110-l-3298">si tet wîplîche vuore kunt.</l>
					<l n="29" xml:id="chapter-110-div-110-l-3299">alsus sprach diu wîse:</l>
					<l n="30" xml:id="chapter-110-div-110-l-3300">"dû bist kaste eins kindes spîse.</l>
				</div>
			</div>
			<div n="111" xml:id="chapter-111" type="chapter" data-level="1">
				<div xml:id="chapter-111-div-111" data-level="2">
					<l n="1" xml:id="chapter-111-div-111-l-3301">die hât ez vor im her gesant,</l>
					<l n="2" xml:id="chapter-111-div-111-l-3302">sît ichz lebendec in dem lîbe vant."</l>
					<l n="3" xml:id="chapter-111-div-111-l-3303">diu vrouwe ir willen dar an sach,</l>
					<l n="4" xml:id="chapter-111-div-111-l-3304">daz diu spîse was ir herzen dach,</l>
					<l n="5" xml:id="chapter-111-div-111-l-3305">diu milch in ir tüttelîn:</l>
					<l n="6" xml:id="chapter-111-div-111-l-3306">die dructe drûz diu künegîn.</l>
					<l n="7" xml:id="chapter-111-div-111-l-3307">si sprach: "dû bist von triuwen komen.</l>
					<l n="8" xml:id="chapter-111-div-111-l-3308">hete ich des toufes niht genomen,</l>
					<l n="9" xml:id="chapter-111-div-111-l-3309">dû wæres wol mîns toufes zil.</l>
					<l n="10" xml:id="chapter-111-div-111-l-3310">ich sol mich begiezen vil</l>
					<l n="11" xml:id="chapter-111-div-111-l-3311">mit dir und mit den ougen</l>
					<l n="12" xml:id="chapter-111-div-111-l-3312">offenlîch und tougen,</l>
					<l n="13" xml:id="chapter-111-div-111-l-3313">wande ich wil Gahmureten klagen."</l>
					<l n="14" xml:id="chapter-111-div-111-l-3314">diu vrouwe hiez dar nâher tragen</l>
					<l n="15" xml:id="chapter-111-div-111-l-3315">ein hemde nâch bluote var,</l>
					<l n="16" xml:id="chapter-111-div-111-l-3316">dar inne an sbâruckes schar</l>
					<l n="17" xml:id="chapter-111-div-111-l-3317">Gahmuret den lîp verlôs,</l>
					<l n="18" xml:id="chapter-111-div-111-l-3318">der werlîchen ende kôs</l>
					<l n="19" xml:id="chapter-111-div-111-l-3319">mit rehter manlîcher ger.</l>
					<l n="20" xml:id="chapter-111-div-111-l-3320">diu vrouwe vrâcte ouch nâch dem sper,</l>
					<l n="21" xml:id="chapter-111-div-111-l-3321">daz Gahmurete gap den rê.</l>
					<l n="22" xml:id="chapter-111-div-111-l-3322">Ipomidôn von Nînivê</l>
					<l n="23" xml:id="chapter-111-div-111-l-3323">gap alsus werlîchen lôn,</l>
					<l n="24" xml:id="chapter-111-div-111-l-3324">der stolze werde Babilôn:</l>
					<l n="25" xml:id="chapter-111-div-111-l-3325">daz hemde ein hader was von slegen.</l>
					<l n="26" xml:id="chapter-111-div-111-l-3326">diu vrouwe woldez an sich legen,</l>
					<l n="27" xml:id="chapter-111-div-111-l-3327">als si dâ vor hete getân,</l>
					<l n="28" xml:id="chapter-111-div-111-l-3328">sô von ritterschefte kom ir man:</l>
					<l n="29" xml:id="chapter-111-div-111-l-3329">dô nâmen siz ir ûzer hant.</l>
					<l n="30" xml:id="chapter-111-div-111-l-3330">die besten über al daz lant</l>
				</div>
			</div>
			<div n="112" xml:id="chapter-112" type="chapter" data-level="1">
				<div xml:id="chapter-112-div-112" data-level="2">
					<l n="1" xml:id="chapter-112-div-112-l-3331">bestatten sper und ouch daz bluot</l>
					<l n="2" xml:id="chapter-112-div-112-l-3332">ze münster, sô man die tôten tuot.</l>
					<l n="3" xml:id="chapter-112-div-112-l-3333">in Gahmuretes lande</l>
					<l n="4" xml:id="chapter-112-div-112-l-3334">man jâmer dô bekande.</l>
					<l n="5" xml:id="chapter-112-div-112-l-3335">dannen über den vierzehenden tac</l>
					<l n="6" xml:id="chapter-112-div-112-l-3336">diu vrouwe eins kindelîns gelac,</l>
					<l n="7" xml:id="chapter-112-div-112-l-3337">eins suns, der solher lide was</l>
					<l n="8" xml:id="chapter-112-div-112-l-3338">daz si vil kûme dran genas.</l>
					<l n="9" xml:id="chapter-112-div-112-l-3339">hiest der âventiure wurf gespilt</l>
					<l n="10" xml:id="chapter-112-div-112-l-3340">und ir bogen ist gezilt,</l>
					<l n="11" xml:id="chapter-112-div-112-l-3341">wande er ist alrêst geborn,</l>
					<l n="12" xml:id="chapter-112-div-112-l-3342">dem diz mære wart erkorn.</l>
					<l n="13" xml:id="chapter-112-div-112-l-3343">sîns vater vreude und des nôt,</l>
					<l n="14" xml:id="chapter-112-div-112-l-3344">beidiu sîn leben und sîn tôt,</l>
					<l n="15" xml:id="chapter-112-div-112-l-3345">des habet ir wol ein teil vernomen.</l>
					<l n="16" xml:id="chapter-112-div-112-l-3346">nû wizzet wâ von iu si komen</l>
					<l n="17" xml:id="chapter-112-div-112-l-3347">dises mæres sachewalde</l>
					<l n="18" xml:id="chapter-112-div-112-l-3348">und wie man den behalde.</l>
					<l n="19" xml:id="chapter-112-div-112-l-3349">man barc in vor ritterschaft,</l>
					<l n="20" xml:id="chapter-112-div-112-l-3350">ê er kœme an sîner witze kraft.</l>
					<l n="21" xml:id="chapter-112-div-112-l-3351">dô diu künegîn sich versan</l>
					<l n="22" xml:id="chapter-112-div-112-l-3352">und ir kindelîn wider zir gewan,</l>
					<l n="23" xml:id="chapter-112-div-112-l-3353">si und ander vrouwen</l>
					<l n="24" xml:id="chapter-112-div-112-l-3354">begunden allenthalben schouwen</l>
					<l n="25" xml:id="chapter-112-div-112-l-3355">zwischen den beinen sîn viselîn.</l>
					<l n="26" xml:id="chapter-112-div-112-l-3356">er muoste vil getriutet sîn,</l>
					<l n="27" xml:id="chapter-112-div-112-l-3357">dô er hete manlîchiu lit.</l>
					<l n="28" xml:id="chapter-112-div-112-l-3358">er wart mit swerten sît ein smit,</l>
					<l n="29" xml:id="chapter-112-div-112-l-3359">vil viures er von helmen sluoc:</l>
					<l n="30" xml:id="chapter-112-div-112-l-3360">sîn herze manlîch ellen truoc.</l>
				</div>
			</div>
			<div n="113" xml:id="chapter-113" type="chapter" data-level="1">
				<div xml:id="chapter-113-div-113" data-level="2">
					<l n="1" xml:id="chapter-113-div-113-l-3361">die künegîn des geluste</l>
					<l n="2" xml:id="chapter-113-div-113-l-3362">daz si in vil dicke kuste.</l>
					<l n="3" xml:id="chapter-113-div-113-l-3363">si sprach hin zim in allen vlîz:</l>
					<l n="4" xml:id="chapter-113-div-113-l-3364">"bon fîz, scher fîz, bêâ fîz!"</l>
					<l n="5" xml:id="chapter-113-div-113-l-3365">diu künegîn nam dô sunder twâl</l>
					<l n="6" xml:id="chapter-113-div-113-l-3366">diu rôten velwelohten mâl,</l>
					<l n="7" xml:id="chapter-113-div-113-l-3367">ich meine ir tüttelînes grenselîn:</l>
					<l n="8" xml:id="chapter-113-div-113-l-3368">daz schoup si im in sîn vlenselîn.</l>
					<l n="9" xml:id="chapter-113-div-113-l-3369">selbe was sîn amme</l>
					<l n="10" xml:id="chapter-113-div-113-l-3370">diu in truoc in ir wamme:</l>
					<l n="11" xml:id="chapter-113-div-113-l-3371">an ir brüste si in zôch.</l>
					<l n="12" xml:id="chapter-113-div-113-l-3372">die wîbes missewende vlôch,</l>
					<l n="13" xml:id="chapter-113-div-113-l-3373">si dûhte, si hete Gahmureten</l>
					<l n="14" xml:id="chapter-113-div-113-l-3374">wider an ir arm erbeten.</l>
					<l n="15" xml:id="chapter-113-div-113-l-3375">[si kêrte sich niht an lôsheit:</l>
					<l n="16" xml:id="chapter-113-div-113-l-3376">diemuot was ir bereit.]</l>
					<l n="17" xml:id="chapter-113-div-113-l-3377">vrou Herzeloide sprach mit sinne:</l>
					<l n="18" xml:id="chapter-113-div-113-l-3378">"diu hœste küneginne</l>
					<l n="19" xml:id="chapter-113-div-113-l-3379">Jêsus ir brüste bôt,</l>
					<l n="20" xml:id="chapter-113-div-113-l-3380">der sît durch uns vil scharphen tôt</l>
					<l n="21" xml:id="chapter-113-div-113-l-3381">an dem kriuze menneschlîche emphienc</l>
					<l n="22" xml:id="chapter-113-div-113-l-3382">und sîne triuwe an uns begienc."</l>
					<l n="23" xml:id="chapter-113-div-113-l-3383">swes lîp sîn zürnen ringet,</l>
					<l n="24" xml:id="chapter-113-div-113-l-3384">des sêle unsanfte dinget,</l>
					<l n="25" xml:id="chapter-113-div-113-l-3385">swie kiusche er sî und wære.</l>
					<l n="26" xml:id="chapter-113-div-113-l-3386">des weiz ich wâriu mære,</l>
					<l n="27" xml:id="chapter-113-div-113-l-3387">sich begôz des landes vrouwe</l>
					<l n="28" xml:id="chapter-113-div-113-l-3388">mit ir herzen jâmers touwe:</l>
					<l n="29" xml:id="chapter-113-div-113-l-3389">ir ougen regenden ûf den knaben.</l>
					<l n="30" xml:id="chapter-113-div-113-l-3390">si kunde wîbes triuwe haben:</l>
				</div>
			</div>
			<div n="114" xml:id="chapter-114" type="chapter" data-level="1">
				<div xml:id="chapter-114-div-114" data-level="2">
					<l n="1" xml:id="chapter-114-div-114-l-3391">beidiu siufzen unde lachen</l>
					<l n="2" xml:id="chapter-114-div-114-l-3392">kunde ir munt vil wol gemachen.</l>
					<l n="3" xml:id="chapter-114-div-114-l-3393">si vreute sich ir suns geburt:</l>
					<l n="4" xml:id="chapter-114-div-114-l-3394">ir schimph ertranc in riuwen vurt.</l>
					<l n="5" xml:id="chapter-114-div-114-l-3395">Swer nû wîben sprichet baz,</l>
					<l n="6" xml:id="chapter-114-div-114-l-3396">deiswâr daz lâze ich âne haz:</l>
					<l n="7" xml:id="chapter-114-div-114-l-3397">ich vriesche gerne ir vreude breit.</l>
					<l n="8" xml:id="chapter-114-div-114-l-3398">wan einer bin ich unbereit</l>
					<l n="9" xml:id="chapter-114-div-114-l-3399">dienestlîcher triuwe:</l>
					<l n="10" xml:id="chapter-114-div-114-l-3400">mîn zorn ist immer niuwe</l>
					<l n="11" xml:id="chapter-114-div-114-l-3401">gein ir, sît ich si an wanke sach.</l>
					<l n="12" xml:id="chapter-114-div-114-l-3402">ich bin Wolfram von Eschenbach</l>
					<l n="13" xml:id="chapter-114-div-114-l-3403">und kan ein teil mit sange</l>
					<l n="14" xml:id="chapter-114-div-114-l-3404">und bin ein habendiu zange</l>
					<l n="15" xml:id="chapter-114-div-114-l-3405">mînen zorn gein einem wîbe:</l>
					<l n="16" xml:id="chapter-114-div-114-l-3406">diu hât mînem lîbe</l>
					<l n="17" xml:id="chapter-114-div-114-l-3407">erboten solhe missetât,</l>
					<l n="18" xml:id="chapter-114-div-114-l-3408">ich enhân si hazzens keinen rât.</l>
					<l n="19" xml:id="chapter-114-div-114-l-3409">dar umbe hânt mîn die andern haz.</l>
					<l n="20" xml:id="chapter-114-div-114-l-3410">ouwê war umbe tuont si daz?</l>
					<l n="21" xml:id="chapter-114-div-114-l-3411">alein sî mir ir hazzen leit,</l>
					<l n="22" xml:id="chapter-114-div-114-l-3412">ez ist iedoch ir wîpheit,</l>
					<l n="23" xml:id="chapter-114-div-114-l-3413">sît ich mich versprochen hân</l>
					<l n="24" xml:id="chapter-114-div-114-l-3414">und an mir selben missetân,</l>
					<l n="25" xml:id="chapter-114-div-114-l-3415">daz lîhte nimmer mêr geschiht.</l>
					<l n="26" xml:id="chapter-114-div-114-l-3416">iedoch ensuln si sich vergâhen niht</l>
					<l n="27" xml:id="chapter-114-div-114-l-3417">mit hurte an mîn hâmît:</l>
					<l n="28" xml:id="chapter-114-div-114-l-3418">si vindent werlîchen strît.</l>
					<l n="29" xml:id="chapter-114-div-114-l-3419">ich enhân des niht vergezzen,</l>
					<l n="30" xml:id="chapter-114-div-114-l-3420">ich enkünne wol gemezzen</l>
				</div>
			</div>
			<div n="115" xml:id="chapter-115" type="chapter" data-level="1">
				<div xml:id="chapter-115-div-115" data-level="2">
					<l n="1" xml:id="chapter-115-div-115-l-3421">beide ir gebære und ir site.</l>
					<l n="2" xml:id="chapter-115-div-115-l-3422">swelhem wîbe volget kiusche mite,</l>
					<l n="3" xml:id="chapter-115-div-115-l-3423">der lobes kemphe wil ich sîn:</l>
					<l n="4" xml:id="chapter-115-div-115-l-3424">mir ist von herzen leit ir pîn.</l>
					<l n="5" xml:id="chapter-115-div-115-l-3425">sîn lôp hinket an dem spat,</l>
					<l n="6" xml:id="chapter-115-div-115-l-3426">swer allen vrouwen sprichet mat</l>
					<l n="7" xml:id="chapter-115-div-115-l-3427">durch sîn eines vrouwen.</l>
					<l n="8" xml:id="chapter-115-div-115-l-3428">swelhiu mîn reht wil schouwen,</l>
					<l n="9" xml:id="chapter-115-div-115-l-3429">beidiu sehen und hœren,</l>
					<l n="10" xml:id="chapter-115-div-115-l-3430">die ensol ich niht betœren:</l>
					<l n="11" xml:id="chapter-115-div-115-l-3431">schildes ambet ist mîn art.</l>
					<l n="12" xml:id="chapter-115-div-115-l-3432">swâ mîn ellen sî gespart,</l>
					<l n="13" xml:id="chapter-115-div-115-l-3433">swelhiu mich minnet umbe sanc,</l>
					<l n="14" xml:id="chapter-115-div-115-l-3434">sô dunket mich ir witze kranc.</l>
					<l n="15" xml:id="chapter-115-div-115-l-3435">ob ich guotes wîbes minne ger,</l>
					<l n="16" xml:id="chapter-115-div-115-l-3436">mac ich mit schilde und ouch mit sper</l>
					<l n="17" xml:id="chapter-115-div-115-l-3437">verdienen niht ir minne solt,</l>
					<l n="18" xml:id="chapter-115-div-115-l-3438">al dar nâch sî si mir holt.</l>
					<l n="19" xml:id="chapter-115-div-115-l-3439">vil hôhes topels er doch spilt,</l>
					<l n="20" xml:id="chapter-115-div-115-l-3440">der an ritterschaft nâch minnen zilt.</l>
					<l n="21" xml:id="chapter-115-div-115-l-3441">hetenz wîp niht vür ein smeichen,</l>
					<l n="22" xml:id="chapter-115-div-115-l-3442">ich solde iu vürbaz reichen</l>
					<l n="23" xml:id="chapter-115-div-115-l-3443">an disem mære unkundiu wort,</l>
					<l n="24" xml:id="chapter-115-div-115-l-3444">ich spræche iu die âventiure vort.</l>
					<l n="25" xml:id="chapter-115-div-115-l-3445">swer des von mir geruoche,</l>
					<l n="26" xml:id="chapter-115-div-115-l-3446">der enzel si ze keinem buoche:</l>
					<l n="27" xml:id="chapter-115-div-115-l-3447">ich enkan deheinen buochstap.</l>
					<l n="28" xml:id="chapter-115-div-115-l-3448">dâ nement genuoge ir urhap:</l>
					<l n="29" xml:id="chapter-115-div-115-l-3449">disiu âventiure</l>
					<l n="30" xml:id="chapter-115-div-115-l-3450">vert âne der buoche stiure.</l>
				</div>
			</div>
			<div n="116" xml:id="chapter-116" type="chapter" data-level="1">
				<div xml:id="chapter-116-div-116" data-level="2">
					<l n="1" xml:id="chapter-116-div-116-l-3451">ê man si hete vür ein buoch,</l>
					<l n="2" xml:id="chapter-116-div-116-l-3452">ich wære ê nacket âne tuoch,</l>
					<l n="3" xml:id="chapter-116-div-116-l-3453">sô ich in dem bade sæze,</l>
					<l n="4" xml:id="chapter-116-div-116-l-3454">ob ich squesten niht vergæze.</l>
					<l n="5" xml:id="chapter-116-div-116-l-3455">Ez machet trûrec mir den lîp,</l>
					<l n="6" xml:id="chapter-116-div-116-l-3456">daz alsô manegiu heizet wîp.</l>
					<l n="7" xml:id="chapter-116-div-116-l-3457">ir stimme sint gelîche hel:</l>
					<l n="8" xml:id="chapter-116-div-116-l-3458">genuoge sint gein valsche snel,</l>
					<l n="9" xml:id="chapter-116-div-116-l-3459">etsliche valsches lære.</l>
					<l n="10" xml:id="chapter-116-div-116-l-3460">sus teilent sich diu mære:</l>
					<l n="11" xml:id="chapter-116-div-116-l-3461">daz die gelîche sint genamt,</l>
					<l n="12" xml:id="chapter-116-div-116-l-3462">des hât mîn herze sich geschamt.</l>
					<l n="13" xml:id="chapter-116-div-116-l-3463">wîpheit, dîn ordenlîcher site,</l>
					<l n="14" xml:id="chapter-116-div-116-l-3464">dem vert und vuor ie triuwe mite.</l>
					<l n="15" xml:id="chapter-116-div-116-l-3465">Genuoge sprechent, armuot,</l>
					<l n="16" xml:id="chapter-116-div-116-l-3466">daz diu sî ze nihte guot.</l>
					<l n="17" xml:id="chapter-116-div-116-l-3467">swer die durch triuwe lîdet,</l>
					<l n="18" xml:id="chapter-116-div-116-l-3468">helleviur die sêle mîdet.</l>
					<l n="19" xml:id="chapter-116-div-116-l-3469">die dolde ein wîp durch triuwe:</l>
					<l n="20" xml:id="chapter-116-div-116-l-3470">des wart ir gâbe niuwe</l>
					<l n="21" xml:id="chapter-116-div-116-l-3471">ze himele mit endelôser gebe.</l>
					<l n="22" xml:id="chapter-116-div-116-l-3472">ich wæne ir nû vil wênec lebe,</l>
					<l n="23" xml:id="chapter-116-div-116-l-3473">die junc der erden rîchtuom</l>
					<l n="24" xml:id="chapter-116-div-116-l-3474">liezen durch des himeles ruom:</l>
					<l n="25" xml:id="chapter-116-div-116-l-3475">ich erkenne ir nehein.</l>
					<l n="26" xml:id="chapter-116-div-116-l-3476">man und wîp mir sint al ein:</l>
					<l n="27" xml:id="chapter-116-div-116-l-3477">die mîdentz al gelîche.</l>
					<l n="28" xml:id="chapter-116-div-116-l-3478">vrou Herzeloide diu rîche</l>
					<l n="29" xml:id="chapter-116-div-116-l-3479">ir drîer lande wart ein gast:</l>
					<l n="30" xml:id="chapter-116-div-116-l-3480">si truoc der vreuden mangels last.</l>
				</div>
			</div>
			<div n="117" xml:id="chapter-117" type="chapter" data-level="1">
				<div xml:id="chapter-117-div-117" data-level="2">
					<l n="1" xml:id="chapter-117-div-117-l-3481">der valsch an ir sô gar verswant,</l>
					<l n="2" xml:id="chapter-117-div-117-l-3482">ouge noch ôre in nie dâ vant.</l>
					<l n="3" xml:id="chapter-117-div-117-l-3483">ein nebel was ir diu sunne.</l>
					<l n="4" xml:id="chapter-117-div-117-l-3484">si vlôch der werlde wunne,</l>
					<l n="5" xml:id="chapter-117-div-117-l-3485">ir was gelîch naht und der tac:</l>
					<l n="6" xml:id="chapter-117-div-117-l-3486">ir herze niht wan jâmers phlac</l>
					<l n="7" xml:id="chapter-117-div-117-l-3487">sich zôch diu vrouwe jâmers balt</l>
					<l n="8" xml:id="chapter-117-div-117-l-3488">ûz ir lande in einen walt,</l>
					<l n="9" xml:id="chapter-117-div-117-l-3489">zer waste in Soltâne,</l>
					<l n="10" xml:id="chapter-117-div-117-l-3490">niht durch bluomen ûf die plâne.</l>
					<l n="11" xml:id="chapter-117-div-117-l-3491">ir herzen jâmer was sô ganz,</l>
					<l n="12" xml:id="chapter-117-div-117-l-3492">si enkêrte sich an keinen kranz,</l>
					<l n="13" xml:id="chapter-117-div-117-l-3493">er wære rôt oder val.</l>
					<l n="14" xml:id="chapter-117-div-117-l-3494">si brâhte dar durch vlühtesal</l>
					<l n="15" xml:id="chapter-117-div-117-l-3495">des werden Gahmuretes kint.</l>
					<l n="16" xml:id="chapter-117-div-117-l-3496">liute, die bî ir dâ sint,</l>
					<l n="17" xml:id="chapter-117-div-117-l-3497">müezen bûwen unde riuten.</l>
					<l n="18" xml:id="chapter-117-div-117-l-3498">si kunde wol getriuten</l>
					<l n="19" xml:id="chapter-117-div-117-l-3499">ir sun: ê daz sich der versan,</l>
					<l n="20" xml:id="chapter-117-div-117-l-3500">ir volc si gar vür sich gewan,</l>
					<l n="21" xml:id="chapter-117-div-117-l-3501">ez wære man oder wîp.</l>
					<l n="22" xml:id="chapter-117-div-117-l-3502">den gebôt si allen an den lîp,</l>
					<l n="23" xml:id="chapter-117-div-117-l-3503">daz si immer ritters würden lût,</l>
					<l n="24" xml:id="chapter-117-div-117-l-3504">"wan vriesche daz mîns herzen trût,</l>
					<l n="25" xml:id="chapter-117-div-117-l-3505">welh ritters leben wære,</l>
					<l n="26" xml:id="chapter-117-div-117-l-3506">daz würde mir vil swære.</l>
					<l n="27" xml:id="chapter-117-div-117-l-3507">nû habet iuch an der witze kraft</l>
					<l n="28" xml:id="chapter-117-div-117-l-3508">und helt in alle ritterschaft."</l>
					<l n="29" xml:id="chapter-117-div-117-l-3509">der site vuor angestlîche vart.</l>
					<l n="30" xml:id="chapter-117-div-117-l-3510">der knappe alsus geborgen wart</l>
				</div>
			</div>
			<div n="118" xml:id="chapter-118" type="chapter" data-level="1">
				<div xml:id="chapter-118-div-118" data-level="2">
					<l n="1" xml:id="chapter-118-div-118-l-3511">zer waste in Soltâne erzogen,</l>
					<l n="2" xml:id="chapter-118-div-118-l-3512">an küneclîcher vuore betrogen,</l>
					<l n="3" xml:id="chapter-118-div-118-l-3513">ez enmöhte an einem site sîn:</l>
					<l n="4" xml:id="chapter-118-div-118-l-3514">bogen unde bölzelîn</l>
					<l n="5" xml:id="chapter-118-div-118-l-3515">die sneit er mit sîn selbes hant</l>
					<l n="6" xml:id="chapter-118-div-118-l-3516">und schôz vil vogele die er vant.</l>
					<l n="7" xml:id="chapter-118-div-118-l-3517">swenne aber er den vogel erschôz,</l>
					<l n="8" xml:id="chapter-118-div-118-l-3518">des schal von sange ê was sô grôz,</l>
					<l n="9" xml:id="chapter-118-div-118-l-3519">sô weinde er unde roufte sich,</l>
					<l n="10" xml:id="chapter-118-div-118-l-3520">an sîn hâr kêrte er gerich.</l>
					<l n="11" xml:id="chapter-118-div-118-l-3521">sîn lîp was klâr unde fier:</l>
					<l n="12" xml:id="chapter-118-div-118-l-3522">ûf dem plân an dem rivier</l>
					<l n="13" xml:id="chapter-118-div-118-l-3523">twuoc er sich alle morgen.</l>
					<l n="14" xml:id="chapter-118-div-118-l-3524">er enkunde niht gesorgen,</l>
					<l n="15" xml:id="chapter-118-div-118-l-3525">ez enwære ob im der vogelsanc.</l>
					<l n="16" xml:id="chapter-118-div-118-l-3526">diu süeze in sîn herze dranc:</l>
					<l n="17" xml:id="chapter-118-div-118-l-3527">daz erstracte im sîniu brvͤstelîn.</l>
					<l n="18" xml:id="chapter-118-div-118-l-3528">al weinde er lief zer künegîn.</l>
					<l n="19" xml:id="chapter-118-div-118-l-3529">sô sprach si: "wer hât dir getân?</l>
					<l n="20" xml:id="chapter-118-div-118-l-3530">dû wære hin ûz ûf den plân."</l>
					<l n="21" xml:id="chapter-118-div-118-l-3531">er enkunde ir gesagen niht,</l>
					<l n="22" xml:id="chapter-118-div-118-l-3532">als kinden lîhte noch geschiht.</l>
					<l n="23" xml:id="chapter-118-div-118-l-3533">dem mære gienc si lange nâch.</l>
					<l n="24" xml:id="chapter-118-div-118-l-3534">eins tages si in kaphen sach</l>
					<l n="25" xml:id="chapter-118-div-118-l-3535">ûf die boume nâch der vogele schal.</l>
					<l n="26" xml:id="chapter-118-div-118-l-3536">si wart wol innen daz zeswal</l>
					<l n="27" xml:id="chapter-118-div-118-l-3537">von der stimme ir kindes brust.</l>
					<l n="28" xml:id="chapter-118-div-118-l-3538">des twanc in art und sîn gelust.</l>
					<l n="29" xml:id="chapter-118-div-118-l-3539">vrou Herzeloide kêrte ir haz</l>
					<l n="30" xml:id="chapter-118-div-118-l-3540">an die vogele, si enwesse um waz:</l>
				</div>
			</div>
			<div n="119" xml:id="chapter-119" type="chapter" data-level="1">
				<div xml:id="chapter-119-div-119" data-level="2">
					<l n="1" xml:id="chapter-119-div-119-l-3541">si wolde ir schal verkrenken.</l>
					<l n="2" xml:id="chapter-119-div-119-l-3542">ir bûliute und ir enken</l>
					<l n="3" xml:id="chapter-119-div-119-l-3543">die hiez si vaste gâhen,</l>
					<l n="4" xml:id="chapter-119-div-119-l-3544">vogele würgen unde vâhen.</l>
					<l n="5" xml:id="chapter-119-div-119-l-3545">die vogele wâren baz geriten:</l>
					<l n="6" xml:id="chapter-119-div-119-l-3546">etslîches sterben wart vermiten,</l>
					<l n="7" xml:id="chapter-119-div-119-l-3547">der beleip dâ lebendec ein teil,</l>
					<l n="8" xml:id="chapter-119-div-119-l-3548">die sît mit sange wurden geil.</l>
					<l n="9" xml:id="chapter-119-div-119-l-3549">der knappe sprach zer künegîn:</l>
					<l n="10" xml:id="chapter-119-div-119-l-3550">"waz wîzet man den vogelîn?"</l>
					<l n="11" xml:id="chapter-119-div-119-l-3551">er gerte in vrides sâ zestunt.</l>
					<l n="12" xml:id="chapter-119-div-119-l-3552">sîn muoter kuste in an den munt.</l>
					<l n="13" xml:id="chapter-119-div-119-l-3553">diu sprach: "wes wende ich sîn gebot,</l>
					<l n="14" xml:id="chapter-119-div-119-l-3554">der doch ist der hœste got?</l>
					<l n="15" xml:id="chapter-119-div-119-l-3555">suln vogele durch mich vreude lân?"</l>
					<l n="16" xml:id="chapter-119-div-119-l-3556">der knappe sprach zer muoter sân:</l>
					<l n="17" xml:id="chapter-119-div-119-l-3557">"ouwê muoter, waz ist got?"</l>
					<l n="18" xml:id="chapter-119-div-119-l-3558">"sun, ich sage dirz âne spot:</l>
					<l n="19" xml:id="chapter-119-div-119-l-3559">er ist noch liehter denne der tac.</l>
					<l n="20" xml:id="chapter-119-div-119-l-3560">der antlitzes sich bewac</l>
					<l n="21" xml:id="chapter-119-div-119-l-3561">nâch menschen antlitze,</l>
					<l n="22" xml:id="chapter-119-div-119-l-3562">sun, merke eine witze</l>
					<l n="23" xml:id="chapter-119-div-119-l-3563">und vlêhe in umbe dîne nôt:</l>
					<l n="24" xml:id="chapter-119-div-119-l-3564">sîn triuwe der werlde ie helfe bôt.</l>
					<l n="25" xml:id="chapter-119-div-119-l-3565">sô heizet einer der helle wirt:</l>
					<l n="26" xml:id="chapter-119-div-119-l-3566">derst swarz, untriuwe in niht verbirt.</l>
					<l n="27" xml:id="chapter-119-div-119-l-3567">von dem kêre dîne gedanke</l>
					<l n="28" xml:id="chapter-119-div-119-l-3568">und ouch von zwîvels wanke."</l>
					<l n="29" xml:id="chapter-119-div-119-l-3569">sîn muoter underschiet im gar</l>
					<l n="30" xml:id="chapter-119-div-119-l-3570">daz vinster und daz lieht gevar.</l>
				</div>
			</div>
			<div n="120" xml:id="chapter-120" type="chapter" data-level="1">
				<div xml:id="chapter-120-div-120" data-level="2">
					<l n="1" xml:id="chapter-120-div-120-l-3571">dar nâch sîn snelheit verre spranc.</l>
					<l n="2" xml:id="chapter-120-div-120-l-3572">er lernte den gabilôtes swanc,</l>
					<l n="3" xml:id="chapter-120-div-120-l-3573">dâ mit er manegen hirz erschôz,</l>
					<l n="4" xml:id="chapter-120-div-120-l-3574">des sîn muoter und ir volc genôz.</l>
					<l n="5" xml:id="chapter-120-div-120-l-3575">ez wære æber oder snê,</l>
					<l n="6" xml:id="chapter-120-div-120-l-3576">dem wilde tet sîn schiezen wê.</l>
					<l n="7" xml:id="chapter-120-div-120-l-3577">nû hœret vremdiu mære:</l>
					<l n="8" xml:id="chapter-120-div-120-l-3578">swenne er schôz daz swære,</l>
					<l n="9" xml:id="chapter-120-div-120-l-3579">des wære ein mûl geladen genuoc,</l>
					<l n="10" xml:id="chapter-120-div-120-l-3580">als unzeworht hin heim erz truoc.</l>
					<l n="11" xml:id="chapter-120-div-120-l-3581">eins tages gienc er den weideganc</l>
					<l n="12" xml:id="chapter-120-div-120-l-3582">an einer halden, diu was lanc.</l>
					<l n="13" xml:id="chapter-120-div-120-l-3583">er brach durch blates stimme ein zwîc.</l>
					<l n="14" xml:id="chapter-120-div-120-l-3584">dâ nâhen bî im gienc ein stîc,</l>
					<l n="15" xml:id="chapter-120-div-120-l-3585">dâ hôrte er schal von huofslegen:</l>
					<l n="16" xml:id="chapter-120-div-120-l-3586">sîn gabilôt begunde er wegen.</l>
					<l n="17" xml:id="chapter-120-div-120-l-3587">dô sprach er: "waz hân ich vernomen?</l>
					<l n="18" xml:id="chapter-120-div-120-l-3588">wan wolde et nû der tiuwel komen</l>
					<l n="19" xml:id="chapter-120-div-120-l-3589">mit grimme zorneclîche!</l>
					<l n="20" xml:id="chapter-120-div-120-l-3590">den bestüende ich sicherlîche.</l>
					<l n="21" xml:id="chapter-120-div-120-l-3591">mîn muoter vreisen von im saget:</l>
					<l n="22" xml:id="chapter-120-div-120-l-3592">ich wæne ir ellen sî verzaget."</l>
					<l n="23" xml:id="chapter-120-div-120-l-3593">alsus stuont er in strîtes ger.</l>
					<l n="24" xml:id="chapter-120-div-120-l-3594">nû seht, dort kom geschûftet her</l>
					<l n="25" xml:id="chapter-120-div-120-l-3595">ritter nâch wunsche var,</l>
					<l n="26" xml:id="chapter-120-div-120-l-3596">von vuoze ûf gewâpent gar.</l>
					<l n="27" xml:id="chapter-120-div-120-l-3597">der knappe wânde sunder spot,</l>
					<l n="28" xml:id="chapter-120-div-120-l-3598">daz ieslîcher wære ein got.</l>
					<l n="29" xml:id="chapter-120-div-120-l-3599">dô stuont ouch er niht langer hie,</l>
					<l n="30" xml:id="chapter-120-div-120-l-3600">in den phat viel er ûf sîniu knie.</l>
				</div>
			</div>
			<div n="121" xml:id="chapter-121" type="chapter" data-level="1">
				<div xml:id="chapter-121-div-121" data-level="2">
					<l n="1" xml:id="chapter-121-div-121-l-3601">lûte rief der knappe sân:</l>
					<l n="2" xml:id="chapter-121-div-121-l-3602">"hilf, got! dû maht wol helfe hân."</l>
					<l n="3" xml:id="chapter-121-div-121-l-3603">der vorder zornes sich bewac,</l>
					<l n="4" xml:id="chapter-121-div-121-l-3604">dô der knappe in dem phade lac:</l>
					<l n="5" xml:id="chapter-121-div-121-l-3605">"dirre tœrsche Wâleise</l>
					<l n="6" xml:id="chapter-121-div-121-l-3606">unsich wendet gâher reise."</l>
					<l n="7" xml:id="chapter-121-div-121-l-3607">ein prîs den wir Beier tragen,</l>
					<l n="8" xml:id="chapter-121-div-121-l-3608">muoz ich von Wâleisen sagen:</l>
					<l n="9" xml:id="chapter-121-div-121-l-3609">die sint tœrscher denne beiersch her</l>
					<l n="10" xml:id="chapter-121-div-121-l-3610">und doch bî manlîcher wer.</l>
					<l n="11" xml:id="chapter-121-div-121-l-3611">swer in den zwein landen wirt,</l>
					<l n="12" xml:id="chapter-121-div-121-l-3612">gevuoge ein wunder an im birt.</l>
					<l n="13" xml:id="chapter-121-div-121-l-3613">dô kom geleischieret</l>
					<l n="14" xml:id="chapter-121-div-121-l-3614">und wol gezimieret</l>
					<l n="15" xml:id="chapter-121-div-121-l-3615">ein ritter, dem was harte gâch.</l>
					<l n="16" xml:id="chapter-121-div-121-l-3616">er reit in strîteclîchen nâch,</l>
					<l n="17" xml:id="chapter-121-div-121-l-3617">die verre wâren von im komen:</l>
					<l n="18" xml:id="chapter-121-div-121-l-3618">zwêne ritter heten im genomen</l>
					<l n="19" xml:id="chapter-121-div-121-l-3619">eine vrouwen in sînem lande.</l>
					<l n="20" xml:id="chapter-121-div-121-l-3620">den helt ez dûhte schande:</l>
					<l n="21" xml:id="chapter-121-div-121-l-3621">in müete der juncvrouwen leit,</l>
					<l n="22" xml:id="chapter-121-div-121-l-3622">diu jæmerlîche vor in reit.</l>
					<l n="23" xml:id="chapter-121-div-121-l-3623">dise drî wâren sîne man.</l>
					<l n="24" xml:id="chapter-121-div-121-l-3624">er reit ein schœne kastelân,</l>
					<l n="25" xml:id="chapter-121-div-121-l-3625">sîns schildes was vil wênec ganz.</l>
					<l n="26" xml:id="chapter-121-div-121-l-3626">er hiez Karnahkarnanz</l>
					<l n="27" xml:id="chapter-121-div-121-l-3627">leh cons Ulterlec.</l>
					<l n="28" xml:id="chapter-121-div-121-l-3628">er sprach: "wer irret uns den wec?"</l>
					<l n="29" xml:id="chapter-121-div-121-l-3629">sus vuor er zuo dem knappen sân.</l>
					<l n="30" xml:id="chapter-121-div-121-l-3630">den dûhte er als ein got getân:</l>
				</div>
			</div>
			<div n="122" xml:id="chapter-122" type="chapter" data-level="1">
				<div xml:id="chapter-122-div-122" data-level="2">
					<l n="1" xml:id="chapter-122-div-122-l-3631">er enhete ê sô liehtes niht erkant.</l>
					<l n="2" xml:id="chapter-122-div-122-l-3632">ûf dem touwe der wâpenroc erwant.</l>
					<l n="3" xml:id="chapter-122-div-122-l-3633">mit guldîn schellen kleine</l>
					<l n="4" xml:id="chapter-122-div-122-l-3634">vor iewederm beine</l>
					<l n="5" xml:id="chapter-122-div-122-l-3635">wâren die stegereife erklenget</l>
					<l n="6" xml:id="chapter-122-div-122-l-3636">und ze rehter mâze erlenget.</l>
					<l n="7" xml:id="chapter-122-div-122-l-3637">sîn zeswer arm von schellen klanc.</l>
					<l n="8" xml:id="chapter-122-div-122-l-3638">swar er den bôt oder swanc,</l>
					<l n="9" xml:id="chapter-122-div-122-l-3639">der was durch swertslege sô hel:</l>
					<l n="10" xml:id="chapter-122-div-122-l-3640">der helt was gein prîse snel.</l>
					<l n="11" xml:id="chapter-122-div-122-l-3641">sus vuor der vürste rîche,</l>
					<l n="12" xml:id="chapter-122-div-122-l-3642">gezimieret wünneclîche.</l>
					<l n="13" xml:id="chapter-122-div-122-l-3643">aller manne schœne ein bluomen kranz,</l>
					<l n="14" xml:id="chapter-122-div-122-l-3644">den vrâcte Karnahkarnanz:</l>
					<l n="15" xml:id="chapter-122-div-122-l-3645">"juncherre, sâhet ir vür iuch varn</l>
					<l n="16" xml:id="chapter-122-div-122-l-3646">zwêne ritter die sich niht bewarn</l>
					<l n="17" xml:id="chapter-122-div-122-l-3647">kunnen an ritterlîcher zunft?</l>
					<l n="18" xml:id="chapter-122-div-122-l-3648">si ringent mit der nôtnunft</l>
					<l n="19" xml:id="chapter-122-div-122-l-3649">und sint an werdekeit verzaget:</l>
					<l n="20" xml:id="chapter-122-div-122-l-3650">si vüerent roubes eine maget."</l>
					<l n="21" xml:id="chapter-122-div-122-l-3651">der knappe wânde, swaz er sprach,</l>
					<l n="22" xml:id="chapter-122-div-122-l-3652">ez wære got, als im verjach</l>
					<l n="23" xml:id="chapter-122-div-122-l-3653">vrou Herzeloide diu künegîn,</l>
					<l n="24" xml:id="chapter-122-div-122-l-3654">dô si im underschiet den liehten schîn.</l>
					<l n="25" xml:id="chapter-122-div-122-l-3655">dô rief er lûte sunder spot:</l>
					<l n="26" xml:id="chapter-122-div-122-l-3656">"nû hilf mir, helferîcher got!"</l>
					<l n="27" xml:id="chapter-122-div-122-l-3657">vil dicke viel an sîn gebet</l>
					<l n="28" xml:id="chapter-122-div-122-l-3658">fil li roi Gahmuret.</l>
					<l n="29" xml:id="chapter-122-div-122-l-3659">der vürste sprach: "ich bin niht got,</l>
					<l n="30" xml:id="chapter-122-div-122-l-3660">ich leiste aber gerne sîn gebot.</l>
				</div>
			</div>
			<div n="123" xml:id="chapter-123" type="chapter" data-level="1">
				<div xml:id="chapter-123-div-123" data-level="2">
					<l n="1" xml:id="chapter-123-div-123-l-3661">dû maht hie vier ritter sehen,</l>
					<l n="2" xml:id="chapter-123-div-123-l-3662">ob dû ze rehte kundes spehen."</l>
					<l n="3" xml:id="chapter-123-div-123-l-3663">der knappe vrâcte vürbaz:</l>
					<l n="4" xml:id="chapter-123-div-123-l-3664">"dû nennest ritter: waz ist daz?</l>
					<l n="5" xml:id="chapter-123-div-123-l-3665">hâstû niht gotlîcher kraft,</l>
					<l n="6" xml:id="chapter-123-div-123-l-3666">sô sage mir, wer gît ritterschaft?"</l>
					<l n="7" xml:id="chapter-123-div-123-l-3667">"daz tuot der künec Artûs.</l>
					<l n="8" xml:id="chapter-123-div-123-l-3668">juncherre, komt ir in des hûs,</l>
					<l n="9" xml:id="chapter-123-div-123-l-3669">der bringet iuch an ritters namen,</l>
					<l n="10" xml:id="chapter-123-div-123-l-3670">daz irs iuch nimmer durfet schamen.</l>
					<l n="11" xml:id="chapter-123-div-123-l-3671">ir muget wol sîn von ritters art.</l>
					<l n="12" xml:id="chapter-123-div-123-l-3672">von den helden er geschouwet wart:</l>
					<l n="13" xml:id="chapter-123-div-123-l-3673">dô lac diu gotes gunst an im.</l>
					<l n="14" xml:id="chapter-123-div-123-l-3674">von der âventiure ich daz nim,</l>
					<l n="15" xml:id="chapter-123-div-123-l-3675">diu mich mit wârheit des beschiet:</l>
					<l n="16" xml:id="chapter-123-div-123-l-3676">nie mannes varwe baz geriet</l>
					<l n="17" xml:id="chapter-123-div-123-l-3677">vor im sît Adâmes zît.</l>
					<l n="18" xml:id="chapter-123-div-123-l-3678">des wart sîn lop von wîben wît.</l>
					<l n="19" xml:id="chapter-123-div-123-l-3679">aber sprach der knappe sân,</l>
					<l n="20" xml:id="chapter-123-div-123-l-3680">dâ von ein lachen wart getân:</l>
					<l n="21" xml:id="chapter-123-div-123-l-3681">"ei ritter got, waz mahtû sîn?</l>
					<l n="22" xml:id="chapter-123-div-123-l-3682">dû hâs sus manec vingerlîn</l>
					<l n="23" xml:id="chapter-123-div-123-l-3683">an dînen lîp gebunden</l>
					<l n="24" xml:id="chapter-123-div-123-l-3684">dort oben und hie unden."</l>
					<l n="25" xml:id="chapter-123-div-123-l-3685">aldâ begreif des knappen hant</l>
					<l n="26" xml:id="chapter-123-div-123-l-3686">swaz er îsers an dem vürsten vant.</l>
					<l n="27" xml:id="chapter-123-div-123-l-3687">des harnas begunde er schouwen:</l>
					<l n="28" xml:id="chapter-123-div-123-l-3688">"mîner muoter juncvrouwen</l>
					<l n="29" xml:id="chapter-123-div-123-l-3689">ir vingerlîn an snüeren tragent,</l>
					<l n="30" xml:id="chapter-123-div-123-l-3690">die niht sus an ein ander ragent."</l>
				</div>
			</div>
			<div n="124" xml:id="chapter-124" type="chapter" data-level="1">
				<div xml:id="chapter-124-div-124" data-level="2">
					<l n="1" xml:id="chapter-124-div-124-l-3691">der knappe sprach durch sînen muot</l>
					<l n="2" xml:id="chapter-124-div-124-l-3692">zem vürsten: "war zuo ist diz guot,</l>
					<l n="3" xml:id="chapter-124-div-124-l-3693">daz dich sô wol kan schicken?</l>
					<l n="4" xml:id="chapter-124-div-124-l-3694">ich enmac es niht abe gezwicken."</l>
					<l n="5" xml:id="chapter-124-div-124-l-3695">der vürste im zeicte sâ sîn swert:</l>
					<l n="6" xml:id="chapter-124-div-124-l-3696">"nû sich, swer an mich strîtes gert,</l>
					<l n="7" xml:id="chapter-124-div-124-l-3697">des selben wer ich mich mit slegen.</l>
					<l n="8" xml:id="chapter-124-div-124-l-3698">vür die sîne muoz ich an mich legen</l>
					<l n="9" xml:id="chapter-124-div-124-l-3699">und vür den schuz und vür den stich</l>
					<l n="10" xml:id="chapter-124-div-124-l-3700">muoz ich alsus wâpen mich."</l>
					<l n="11" xml:id="chapter-124-div-124-l-3701">aber sprach der knappe snel:</l>
					<l n="12" xml:id="chapter-124-div-124-l-3702">"ob die hirze trüegen sus ir vel,</l>
					<l n="13" xml:id="chapter-124-div-124-l-3703">sô enverwunte ir niht mîn gabilôt.</l>
					<l n="14" xml:id="chapter-124-div-124-l-3704">der vellet maneger von mir tôt."</l>
					<l n="15" xml:id="chapter-124-div-124-l-3705">die ritter zurnden daz er hielt</l>
					<l n="16" xml:id="chapter-124-div-124-l-3706">bî dem knappen der vil tumpheit wielt.</l>
					<l n="17" xml:id="chapter-124-div-124-l-3707">der vürste sprach: "got hüete dîn!</l>
					<l n="18" xml:id="chapter-124-div-124-l-3708">ouwî wan wære dîn schœne mîn!</l>
					<l n="19" xml:id="chapter-124-div-124-l-3709">dir hete got den wunsch gegeben,</l>
					<l n="20" xml:id="chapter-124-div-124-l-3710">ob dû mit witzen soldes leben.</l>
					<l n="21" xml:id="chapter-124-div-124-l-3711">diu gotes kraft dir virre leit!"</l>
					<l n="22" xml:id="chapter-124-div-124-l-3712">die sîne und ouch er selbe reit</l>
					<l n="23" xml:id="chapter-124-div-124-l-3713">und gâhten harte balde</l>
					<l n="24" xml:id="chapter-124-div-124-l-3714">zeinem velde in dem walde.</l>
					<l n="25" xml:id="chapter-124-div-124-l-3715">dâ vant der gevüege</l>
					<l n="26" xml:id="chapter-124-div-124-l-3716">vrou Herzeloiden phlüege</l>
					<l n="27" xml:id="chapter-124-div-124-l-3717">(ir volke leider nie geschach),</l>
					<l n="28" xml:id="chapter-124-div-124-l-3718">die er balde eren sach:</l>
					<l n="29" xml:id="chapter-124-div-124-l-3719">si begunden sæn, dar nâch egen,</l>
					<l n="30" xml:id="chapter-124-div-124-l-3720">ir garte ob starken ohsen wegen.</l>
				</div>
			</div>
			<div n="125" xml:id="chapter-125" type="chapter" data-level="1">
				<div xml:id="chapter-125-div-125" data-level="2">
					<l n="1" xml:id="chapter-125-div-125-l-3721">der vürste in guoten morgen bôt</l>
					<l n="2" xml:id="chapter-125-div-125-l-3722">und vrâcte, ob si sæhen nôt</l>
					<l n="3" xml:id="chapter-125-div-125-l-3723">eine juncvrouwen lîden.</l>
					<l n="4" xml:id="chapter-125-div-125-l-3724">si enkunden niht vermîden,</l>
					<l n="5" xml:id="chapter-125-div-125-l-3725">swes er vrâcte daz wart gesaget.</l>
					<l n="6" xml:id="chapter-125-div-125-l-3726">"zwêne ritter und ein maget</l>
					<l n="7" xml:id="chapter-125-div-125-l-3727">dâ riten hiute morgen:</l>
					<l n="8" xml:id="chapter-125-div-125-l-3728">diu vrouwe vuor mit sorgen.</l>
					<l n="9" xml:id="chapter-125-div-125-l-3729">mit sporn si vaste ruorten."</l>
					<l n="10" xml:id="chapter-125-div-125-l-3730">die die juncvrouwen vuorten,</l>
					<l n="11" xml:id="chapter-125-div-125-l-3731">ez was Meljakanz,</l>
					<l n="12" xml:id="chapter-125-div-125-l-3732">den ergâhte Karnahkarnanz:</l>
					<l n="13" xml:id="chapter-125-div-125-l-3733">mit strîte er im die vrouwen nam.</l>
					<l n="14" xml:id="chapter-125-div-125-l-3734">diu was dâ vor an vreuden lam:</l>
					<l n="15" xml:id="chapter-125-div-125-l-3735">si hiez Imâne</l>
					<l n="16" xml:id="chapter-125-div-125-l-3736">von der Bêâfontâne.</l>
					<l n="17" xml:id="chapter-125-div-125-l-3737">die bûliute verzageten.</l>
					<l n="18" xml:id="chapter-125-div-125-l-3738">dô die helde vür si jageten,</l>
					<l n="19" xml:id="chapter-125-div-125-l-3739">si sprâchen: "wiest uns sus geschehen?</l>
					<l n="20" xml:id="chapter-125-div-125-l-3740">hât unser juncherre ersehen</l>
					<l n="21" xml:id="chapter-125-div-125-l-3741">an disen rittern helme schart,</l>
					<l n="22" xml:id="chapter-125-div-125-l-3742">sô enhân wir uns niht wol bewart.</l>
					<l n="23" xml:id="chapter-125-div-125-l-3743">wir suln der küneginne haz</l>
					<l n="24" xml:id="chapter-125-div-125-l-3744">von schulden hœren umbe daz,</l>
					<l n="25" xml:id="chapter-125-div-125-l-3745">wande er mit uns dâ her lief</l>
					<l n="26" xml:id="chapter-125-div-125-l-3746">hiute morgen dô si dannoch slief."</l>
					<l n="27" xml:id="chapter-125-div-125-l-3747">der knappe enruochte ouch wer dô schôz</l>
					<l n="28" xml:id="chapter-125-div-125-l-3748">die hirze kleine unde grôz:</l>
					<l n="29" xml:id="chapter-125-div-125-l-3749">er huop sich gein der muoter wider</l>
					<l n="30" xml:id="chapter-125-div-125-l-3750">und sagete ir mære. dô viel si nider:</l>
				</div>
			</div>
			<div n="126" xml:id="chapter-126" type="chapter" data-level="1">
				<div xml:id="chapter-126-div-126" data-level="2">
					<l n="1" xml:id="chapter-126-div-126-l-3751">sîner worte si sô sêre erschrac,</l>
					<l n="2" xml:id="chapter-126-div-126-l-3752">daz si unversunnen vor im lac.</l>
					<l n="3" xml:id="chapter-126-div-126-l-3753">dô diu küneginne</l>
					<l n="4" xml:id="chapter-126-div-126-l-3754">wider kom zir sinne,</l>
					<l n="5" xml:id="chapter-126-div-126-l-3755">swie si dâ vor wære verzaget,</l>
					<l n="6" xml:id="chapter-126-div-126-l-3756">dô sprach si: "sun, wer hât gesaget</l>
					<l n="7" xml:id="chapter-126-div-126-l-3757">dir von ritters orden?</l>
					<l n="8" xml:id="chapter-126-div-126-l-3758">wâ bistûs innen worden?"</l>
					<l n="9" xml:id="chapter-126-div-126-l-3759">"muoter, ich sach vier man</l>
					<l n="10" xml:id="chapter-126-div-126-l-3760">noch liehter danne got getân:</l>
					<l n="11" xml:id="chapter-126-div-126-l-3761">die sageten mir von ritterschaft.</l>
					<l n="12" xml:id="chapter-126-div-126-l-3762">Artûs küneclîchiu kraft</l>
					<l n="13" xml:id="chapter-126-div-126-l-3763">sol mich nâch ritters êren</l>
					<l n="14" xml:id="chapter-126-div-126-l-3764">an schildes ambet kêren."</l>
					<l n="15" xml:id="chapter-126-div-126-l-3765">sich huop ein niuwer jâmer hie.</l>
					<l n="16" xml:id="chapter-126-div-126-l-3766">diu vrouwe enwesse rehte wie,</l>
					<l n="17" xml:id="chapter-126-div-126-l-3767">daz si ir den list erdæhte</l>
					<l n="18" xml:id="chapter-126-div-126-l-3768">und in von dem willen bræhte.</l>
					<l n="19" xml:id="chapter-126-div-126-l-3769">der knappe tump unde wert</l>
					<l n="20" xml:id="chapter-126-div-126-l-3770">iesch von der muoter dicke ein phert.</l>
					<l n="21" xml:id="chapter-126-div-126-l-3771">daz begunde si in ir herzen klagen.</l>
					<l n="22" xml:id="chapter-126-div-126-l-3772">si dâhte: "ich enwil im niht versagen,</l>
					<l n="23" xml:id="chapter-126-div-126-l-3773">ez muoz aber vil bœse sîn."</l>
					<l n="24" xml:id="chapter-126-div-126-l-3774">dô gedâhte mêr diu künegîn:</l>
					<l n="25" xml:id="chapter-126-div-126-l-3775">"der liute vil bî spotte sint.</l>
					<l n="26" xml:id="chapter-126-div-126-l-3776">tôren kleider sol mîn kint</l>
					<l n="27" xml:id="chapter-126-div-126-l-3777">ob sînem liehten lîbe tragen.</l>
					<l n="28" xml:id="chapter-126-div-126-l-3778">wirt er geroufet und geslagen,</l>
					<l n="29" xml:id="chapter-126-div-126-l-3779">sô kumt er mir her wider wol."</l>
					<l n="30" xml:id="chapter-126-div-126-l-3780">ouwê der jæmerlîchen dol!</l>
				</div>
			</div>
			<div n="127" xml:id="chapter-127" type="chapter" data-level="1">
				<div xml:id="chapter-127-div-127" data-level="2">
					<l n="1" xml:id="chapter-127-div-127-l-3781">diu vrouwe nam ein sactuoch,</l>
					<l n="2" xml:id="chapter-127-div-127-l-3782">si sneit im hemde unde bruoch,</l>
					<l n="3" xml:id="chapter-127-div-127-l-3783">daz doch an einem stücke erschein,</l>
					<l n="4" xml:id="chapter-127-div-127-l-3784">unz enmitten an sîn blankez bein:</l>
					<l n="5" xml:id="chapter-127-div-127-l-3785">daz wart vür tôren kleit erkant.</l>
					<l n="6" xml:id="chapter-127-div-127-l-3786">eine gugeln man obene drûfe vant.</l>
					<l n="7" xml:id="chapter-127-div-127-l-3787">al vrisch rûch kelberîn</l>
					<l n="8" xml:id="chapter-127-div-127-l-3788">von einer hiute zwei ribalîn</l>
					<l n="9" xml:id="chapter-127-div-127-l-3789">nâch sînen beinen wart gesniten.</l>
					<l n="10" xml:id="chapter-127-div-127-l-3790">dâ wart grôz jâmer niht vermiten.</l>
					<l n="11" xml:id="chapter-127-div-127-l-3791">diu künegîn was alsô bedâht,</l>
					<l n="12" xml:id="chapter-127-div-127-l-3792">si bat belîben in die naht:</l>
					<l n="13" xml:id="chapter-127-div-127-l-3793">"dû ensolt niht hinnen kêren,</l>
					<l n="14" xml:id="chapter-127-div-127-l-3794">ich wil dich liste lêren.</l>
					<l n="15" xml:id="chapter-127-div-127-l-3795">an ungebanten strâzen</l>
					<l n="16" xml:id="chapter-127-div-127-l-3796">soltû tunkel vürte lâzen:</l>
					<l n="17" xml:id="chapter-127-div-127-l-3797">die sîhte unde lûter sîn,</l>
					<l n="18" xml:id="chapter-127-div-127-l-3798">dâ soltû al balde rîten în.</l>
					<l n="19" xml:id="chapter-127-div-127-l-3799">dû solt dich site nieten,</l>
					<l n="20" xml:id="chapter-127-div-127-l-3800">der werlde grüezen bieten.</l>
					<l n="21" xml:id="chapter-127-div-127-l-3801">ob dich ein grâ wîse man</l>
					<l n="22" xml:id="chapter-127-div-127-l-3802">zuht wil lêren als er wol kan,</l>
					<l n="23" xml:id="chapter-127-div-127-l-3803">dem soltû gerne volgen</l>
					<l n="24" xml:id="chapter-127-div-127-l-3804">und wis im niht erbolgen.</l>
					<l n="25" xml:id="chapter-127-div-127-l-3805">sun, lâ dir bevolhen sîn,</l>
					<l n="26" xml:id="chapter-127-div-127-l-3806">swâ dû guotes wîbes vingerlîn</l>
					<l n="27" xml:id="chapter-127-div-127-l-3807">müges erwerben und ir gruoz,</l>
					<l n="28" xml:id="chapter-127-div-127-l-3808">daz nim: ez tuot dir kumbers buoz.</l>
					<l n="29" xml:id="chapter-127-div-127-l-3809">dû solt zir kusse gâhen</l>
					<l n="30" xml:id="chapter-127-div-127-l-3810">und ir lîp vaste umbevâhen:</l>
				</div>
			</div>
			<div n="128" xml:id="chapter-128" type="chapter" data-level="1">
				<div xml:id="chapter-128-div-128" data-level="2">
					<l n="1" xml:id="chapter-128-div-128-l-3811">daz gît gelücke und hôhen muot,</l>
					<l n="2" xml:id="chapter-128-div-128-l-3812">ob si kiusche ist unde guot.</l>
					<l n="3" xml:id="chapter-128-div-128-l-3813">dû solt ouch wizzen, sun mîn,</l>
					<l n="4" xml:id="chapter-128-div-128-l-3814">der stolze küene Lehelîn</l>
					<l n="5" xml:id="chapter-128-div-128-l-3815">dînen vürsten abe ervaht zwei lant,</l>
					<l n="6" xml:id="chapter-128-div-128-l-3816">diu solden dienen dîner hant,</l>
					<l n="7" xml:id="chapter-128-div-128-l-3817">Wâleis und Norgâls.</l>
					<l n="8" xml:id="chapter-128-div-128-l-3818">ein dîn vürste Turkentâls</l>
					<l n="9" xml:id="chapter-128-div-128-l-3819">den tôt von sîner hende emphienc:</l>
					<l n="10" xml:id="chapter-128-div-128-l-3820">dîn volc er sluoc unde vienc."</l>
					<l n="11" xml:id="chapter-128-div-128-l-3821">"diz riche ich, muoter, ruocht es got,</l>
					<l n="12" xml:id="chapter-128-div-128-l-3822">in verwundet noch mîn gabilôt."</l>
					<l n="13" xml:id="chapter-128-div-128-l-3823">des morgens dô der tac erschein,</l>
					<l n="14" xml:id="chapter-128-div-128-l-3824">der knappe balde wart enein,</l>
					<l n="15" xml:id="chapter-128-div-128-l-3825">im was gein Artûse gâch.</l>
					<l n="16" xml:id="chapter-128-div-128-l-3826">vrou Herzeloide in kuste und lief im nâch.</l>
					<l n="17" xml:id="chapter-128-div-128-l-3827">der werlde riuwe aldâ geschach:</l>
					<l n="18" xml:id="chapter-128-div-128-l-3828">dô si ir sun niht langer sach</l>
					<l n="19" xml:id="chapter-128-div-128-l-3829">(der reit enwec: wemst deste baz?),</l>
					<l n="20" xml:id="chapter-128-div-128-l-3830">dô viel diu vrouwe valsches laz</l>
					<l n="21" xml:id="chapter-128-div-128-l-3831">ûf die erde, aldâ si jâmer sneit</l>
					<l n="22" xml:id="chapter-128-div-128-l-3832">sô daz si ein sterben niht vermeit.</l>
					<l n="23" xml:id="chapter-128-div-128-l-3833">ir vil getriulîcher tôt</l>
					<l n="24" xml:id="chapter-128-div-128-l-3834">der vrouwen wert dei hellenôt.</l>
					<l n="25" xml:id="chapter-128-div-128-l-3835">ô wol si daz si muoter wart!</l>
					<l n="26" xml:id="chapter-128-div-128-l-3836">sus vuor die lônes bernden vart</l>
					<l n="27" xml:id="chapter-128-div-128-l-3837">ein wurzel der güete</l>
					<l n="28" xml:id="chapter-128-div-128-l-3838">und ein stam der diemüete.</l>
					<l n="29" xml:id="chapter-128-div-128-l-3839">ouwê daz wir nû niht enhân</l>
					<l n="30" xml:id="chapter-128-div-128-l-3840">ir sippe unz an den eilften spân!</l>
				</div>
			</div>
			<div n="129" xml:id="chapter-129" type="chapter" data-level="1">
				<div xml:id="chapter-129-div-129" data-level="2">
					<l n="1" xml:id="chapter-129-div-129-l-3841">des wirt gevelschet manec lîp.</l>
					<l n="2" xml:id="chapter-129-div-129-l-3842">doch solden nû getriuwiu wîp</l>
					<l n="3" xml:id="chapter-129-div-129-l-3843">heiles wünschen disem knaben,</l>
					<l n="4" xml:id="chapter-129-div-129-l-3844">der sich hie von ir hât erhaben.</l>
					<l n="5" xml:id="chapter-129-div-129-l-3845">dô reit der knappe wol getân</l>
					<l n="6" xml:id="chapter-129-div-129-l-3846">gein dem fôreist in Brizljân.</l>
					<l n="7" xml:id="chapter-129-div-129-l-3847">er kom an einen bach geriten,</l>
					<l n="8" xml:id="chapter-129-div-129-l-3848">den hete ein hane wol überschriten:</l>
					<l n="9" xml:id="chapter-129-div-129-l-3849">swie dâ stuonden bluomen unde gras,</l>
					<l n="10" xml:id="chapter-129-div-129-l-3850">durch daz sîn vluz sô tunkel was,</l>
					<l n="11" xml:id="chapter-129-div-129-l-3851">der knappe den vurt dar an vermeit.</l>
					<l n="12" xml:id="chapter-129-div-129-l-3852">den tac er gar dâ neben reit,</l>
					<l n="13" xml:id="chapter-129-div-129-l-3853">als ez sînen witzen tohte.</l>
					<l n="14" xml:id="chapter-129-div-129-l-3854">er beleip die naht swie er mohte,</l>
					<l n="15" xml:id="chapter-129-div-129-l-3855">unz im der liehte tac erschein.</l>
					<l n="16" xml:id="chapter-129-div-129-l-3856">der knappe sich danne al ein</l>
					<l n="17" xml:id="chapter-129-div-129-l-3857">huop zeinem vurte lûter wol getân.</l>
					<l n="18" xml:id="chapter-129-div-129-l-3858">dâ was anderhalp der plân</l>
					<l n="19" xml:id="chapter-129-div-129-l-3859">mit einem gezelt gehêret,</l>
					<l n="20" xml:id="chapter-129-div-129-l-3860">grôz rîcheit dran gekêret</l>
					<l n="21" xml:id="chapter-129-div-129-l-3861">von drîer varwe samît.</l>
					<l n="22" xml:id="chapter-129-div-129-l-3862">ez was hôch unde wît,</l>
					<l n="23" xml:id="chapter-129-div-129-l-3863">ûf den næten lâgen borten guot.</l>
					<l n="24" xml:id="chapter-129-div-129-l-3864">dâ hienc ein liderîn huot,</l>
					<l n="25" xml:id="chapter-129-div-129-l-3865">den man drüber ziehen solde</l>
					<l n="26" xml:id="chapter-129-div-129-l-3866">immer swennez regenen wolde.</l>
					<l n="27" xml:id="chapter-129-div-129-l-3867">duc Orilus de Lalander,</l>
					<l n="28" xml:id="chapter-129-div-129-l-3868">des wîp dort unde vander</l>
					<l n="29" xml:id="chapter-129-div-129-l-3869">ligende minneclîche,</l>
					<l n="30" xml:id="chapter-129-div-129-l-3870">die herzoginne rîche,</l>
				</div>
			</div>
			<div n="130" xml:id="chapter-130" type="chapter" data-level="1">
				<div xml:id="chapter-130-div-130" data-level="2">
					<l n="1" xml:id="chapter-130-div-130-l-3871">gelîche einem ritters trûte.</l>
					<l n="2" xml:id="chapter-130-div-130-l-3872">si hiez Jeschûte.</l>
					<l n="3" xml:id="chapter-130-div-130-l-3873">diu vrouwe was entslâfen,</l>
					<l n="4" xml:id="chapter-130-div-130-l-3874">si truoc der minne wâfen,</l>
					<l n="5" xml:id="chapter-130-div-130-l-3875">einen munt durchliuhtec rôt</l>
					<l n="6" xml:id="chapter-130-div-130-l-3876">und gerndes ritters herzen nôt.</l>
					<l n="7" xml:id="chapter-130-div-130-l-3877">innen des diu vrouwe slief,</l>
					<l n="8" xml:id="chapter-130-div-130-l-3878">der munt ir von ein ander lief:</l>
					<l n="9" xml:id="chapter-130-div-130-l-3879">der truoc der minne hitze viur.</l>
					<l n="10" xml:id="chapter-130-div-130-l-3880">sus lac des wunsches âventiur.</l>
					<l n="11" xml:id="chapter-130-div-130-l-3881">von snêwîzem beine</l>
					<l n="12" xml:id="chapter-130-div-130-l-3882">nâhe bî ein ander kleine,</l>
					<l n="13" xml:id="chapter-130-div-130-l-3883">sus stuonden ir die liehten zene.</l>
					<l n="14" xml:id="chapter-130-div-130-l-3884">ich wæne mich iemen küssens wene</l>
					<l n="15" xml:id="chapter-130-div-130-l-3885">an einen sus gelobeten munt:</l>
					<l n="16" xml:id="chapter-130-div-130-l-3886">daz ist mir selten worden kunt.</l>
					<l n="17" xml:id="chapter-130-div-130-l-3887">ir deckelachen zobelîn</l>
					<l n="18" xml:id="chapter-130-div-130-l-3888">erwant an ir hüffelîn,</l>
					<l n="19" xml:id="chapter-130-div-130-l-3889">daz si durch hitze von ir stiez,</l>
					<l n="20" xml:id="chapter-130-div-130-l-3890">dâ si der wirt al eine liez.</l>
					<l n="21" xml:id="chapter-130-div-130-l-3891">si was geschicket und gesniten,</l>
					<l n="22" xml:id="chapter-130-div-130-l-3892">an ir was künste niht vermiten:</l>
					<l n="23" xml:id="chapter-130-div-130-l-3893">got selbe worhte ir süezen lîp.</l>
					<l n="24" xml:id="chapter-130-div-130-l-3894">ouch hete daz minneclîche wîp</l>
					<l n="25" xml:id="chapter-130-div-130-l-3895">langen arm und blanke hant.</l>
					<l n="26" xml:id="chapter-130-div-130-l-3896">der knappe ein vingerlîn dâ vant,</l>
					<l n="27" xml:id="chapter-130-div-130-l-3897">daz in gein dem bette twanc.</l>
					<l n="28" xml:id="chapter-130-div-130-l-3898">dô er mit der herzoginne ranc,</l>
					<l n="29" xml:id="chapter-130-div-130-l-3899">dô dâhte er an die muoter sîn:</l>
					<l n="30" xml:id="chapter-130-div-130-l-3900">diu riet an wîbes vingerlîn.</l>
				</div>
			</div>
			<div n="131" xml:id="chapter-131" type="chapter" data-level="1">
				<div xml:id="chapter-131-div-131" data-level="2">
					<l n="1" xml:id="chapter-131-div-131-l-3901">ouch spranc der knappe wol getân</l>
					<l n="2" xml:id="chapter-131-div-131-l-3902">von dem teppeche an daz bette sân.</l>
					<l n="3" xml:id="chapter-131-div-131-l-3903">diu süeze kiusche unsanfte erschrac,</l>
					<l n="4" xml:id="chapter-131-div-131-l-3904">dô der knappe an ir arme lac:</l>
					<l n="5" xml:id="chapter-131-div-131-l-3905">si muoste iedoch erwachen.</l>
					<l n="6" xml:id="chapter-131-div-131-l-3906">mit schame al sunder lachen</l>
					<l n="7" xml:id="chapter-131-div-131-l-3907">diu vrouwe zuht gelêret</l>
					<l n="8" xml:id="chapter-131-div-131-l-3908">sprach: "wer hât mich entêret?</l>
					<l n="9" xml:id="chapter-131-div-131-l-3909">juncherre, es ist iu gar ze vil:</l>
					<l n="10" xml:id="chapter-131-div-131-l-3910">ir mohtet iu nemen ander zil."</l>
					<l n="11" xml:id="chapter-131-div-131-l-3911">diu vrouwe lûte klagete.</l>
					<l n="12" xml:id="chapter-131-div-131-l-3912">er enruochte waz si sagete:</l>
					<l n="13" xml:id="chapter-131-div-131-l-3913">ir munt er an den sînen twanc.</l>
					<l n="14" xml:id="chapter-131-div-131-l-3914">dâ nâch was dô niht ze lanc,</l>
					<l n="15" xml:id="chapter-131-div-131-l-3915">ê er dructe an sich die herzogîn</l>
					<l n="16" xml:id="chapter-131-div-131-l-3916">und nam ir ouch ein vingerlîn.</l>
					<l n="17" xml:id="chapter-131-div-131-l-3917">an ir hemde ein vürspan er dâ sach:</l>
					<l n="18" xml:id="chapter-131-div-131-l-3918">ungevuoge erz dannen brach.</l>
					<l n="19" xml:id="chapter-131-div-131-l-3919">diu vrouwe was mit wîbes wer,</l>
					<l n="20" xml:id="chapter-131-div-131-l-3920">ir was sîn kraft ein ganzez her:</l>
					<l n="21" xml:id="chapter-131-div-131-l-3921">doch wart dâ ringens vil getân.</l>
					<l n="22" xml:id="chapter-131-div-131-l-3922">der knappe klagete den hunger sân.</l>
					<l n="23" xml:id="chapter-131-div-131-l-3923">diu vrouwe was ir lîbes lieht,</l>
					<l n="24" xml:id="chapter-131-div-131-l-3924">si sprach: "ir sult mîn ezzen niht.</l>
					<l n="25" xml:id="chapter-131-div-131-l-3925">wært ir ze vromen wîse,</l>
					<l n="26" xml:id="chapter-131-div-131-l-3926">ir næmet iu ander spîse.</l>
					<l n="27" xml:id="chapter-131-div-131-l-3927">dort stêt brôt unde wîn</l>
					<l n="28" xml:id="chapter-131-div-131-l-3928">und ouch zwei pardrîsekîn,</l>
					<l n="29" xml:id="chapter-131-div-131-l-3929">als si ein juncvrouwe brâhte,</l>
					<l n="30" xml:id="chapter-131-div-131-l-3930">dius wênec iu gedâhte."</l>
				</div>
			</div>
			<div n="132" xml:id="chapter-132" type="chapter" data-level="1">
				<div xml:id="chapter-132-div-132" data-level="2">
					<l n="1" xml:id="chapter-132-div-132-l-3931">er enruochte wâ diu wirtîn saz:</l>
					<l n="2" xml:id="chapter-132-div-132-l-3932">einen guoten kroph er az,</l>
					<l n="3" xml:id="chapter-132-div-132-l-3933">dar nâch er swære trünke tranc.</l>
					<l n="4" xml:id="chapter-132-div-132-l-3934">die vrouwen dûhte gar ze lanc</l>
					<l n="5" xml:id="chapter-132-div-132-l-3935">sîns wesens in dem poulûn.</l>
					<l n="6" xml:id="chapter-132-div-132-l-3936">si wânde, er wære ein garzûn</l>
					<l n="7" xml:id="chapter-132-div-132-l-3937">gescheiden von den witzen.</l>
					<l n="8" xml:id="chapter-132-div-132-l-3938">ir schame begunde switzen.</l>
					<l n="9" xml:id="chapter-132-div-132-l-3939">iedoch sprach diu herzogîn:</l>
					<l n="10" xml:id="chapter-132-div-132-l-3940">"juncherre, ir sult mîn vingerlîn</l>
					<l n="11" xml:id="chapter-132-div-132-l-3941">hie lâzen und mîn vürspan.</l>
					<l n="12" xml:id="chapter-132-div-132-l-3942">hebet iuch enwec: wan kumt mîn man,</l>
					<l n="13" xml:id="chapter-132-div-132-l-3943">ir müezet zürnen lîden,</l>
					<l n="14" xml:id="chapter-132-div-132-l-3944">daz ir gerner möhtet mîden."</l>
					<l n="15" xml:id="chapter-132-div-132-l-3945">dô sprach der knappe wol geborn:</l>
					<l n="16" xml:id="chapter-132-div-132-l-3946">"ouwê waz vürhte ich iuwers mannes zorn?</l>
					<l n="17" xml:id="chapter-132-div-132-l-3947">wan schadet ez iu an êren,</l>
					<l n="18" xml:id="chapter-132-div-132-l-3948">sô wil ich hinnen kêren."</l>
					<l n="19" xml:id="chapter-132-div-132-l-3949">dô gienc er zuo dem bette sân:</l>
					<l n="20" xml:id="chapter-132-div-132-l-3950">ein ander kus dâ wart getân,</l>
					<l n="21" xml:id="chapter-132-div-132-l-3951">daz was der herzoginne leit.</l>
					<l n="22" xml:id="chapter-132-div-132-l-3952">der knappe âne urloup dannen reit.</l>
					<l n="23" xml:id="chapter-132-div-132-l-3953">iedoch sprach er: "got hüete dîn!</l>
					<l n="24" xml:id="chapter-132-div-132-l-3954">alsus riet mir diu muoter mîn."</l>
					<l n="25" xml:id="chapter-132-div-132-l-3955">der knappe des roubes was gemeit.</l>
					<l n="26" xml:id="chapter-132-div-132-l-3956">dô er eine wîle von dan gereit,</l>
					<l n="27" xml:id="chapter-132-div-132-l-3957">wol nâch gein der mîle zil,</l>
					<l n="28" xml:id="chapter-132-div-132-l-3958">dô kom von dem ich sprechen wil.</l>
					<l n="29" xml:id="chapter-132-div-132-l-3959">der spürte an dem touwe</l>
					<l n="30" xml:id="chapter-132-div-132-l-3960">daz gesuochet was sîn vrouwe.</l>
				</div>
			</div>
			<div n="133" xml:id="chapter-133" type="chapter" data-level="1">
				<div xml:id="chapter-133-div-133" data-level="2">
					<l n="1" xml:id="chapter-133-div-133-l-3961">der snüere ein teil was ûz getret:</l>
					<l n="2" xml:id="chapter-133-div-133-l-3962">dâ hete ein knappe daz gras gewet.</l>
					<l n="3" xml:id="chapter-133-div-133-l-3963">der vürste wert und erkant</l>
					<l n="4" xml:id="chapter-133-div-133-l-3964">sîn wîp dort unde al trûrec vant.</l>
					<l n="5" xml:id="chapter-133-div-133-l-3965">dô sprach der stolze Orilus:</l>
					<l n="6" xml:id="chapter-133-div-133-l-3966">"ouwê vrouwe, wie hân ich sus</l>
					<l n="7" xml:id="chapter-133-div-133-l-3967">mîn dienst gein iu gewendet!</l>
					<l n="8" xml:id="chapter-133-div-133-l-3968">mir ist nâch laster gendet</l>
					<l n="9" xml:id="chapter-133-div-133-l-3969">manec ritterlîcher prîs:</l>
					<l n="10" xml:id="chapter-133-div-133-l-3970">ir habet ein ander âmîs."</l>
					<l n="11" xml:id="chapter-133-div-133-l-3971">mit wazzerrîchen ougen</l>
					<l n="12" xml:id="chapter-133-div-133-l-3972">diu vrouwe bôt ir lougen</l>
					<l n="13" xml:id="chapter-133-div-133-l-3973">sô, daz si unschuldec wære:</l>
					<l n="14" xml:id="chapter-133-div-133-l-3974">er engeloupte niht ir mære.</l>
					<l n="15" xml:id="chapter-133-div-133-l-3975">iedoch sprach si mit vorhte siten:</l>
					<l n="16" xml:id="chapter-133-div-133-l-3976">"dâ kom ein tôr her zuo geriten:</l>
					<l n="17" xml:id="chapter-133-div-133-l-3977">swaz ich liute erkennet hân,</l>
					<l n="18" xml:id="chapter-133-div-133-l-3978">ich engesach nie lîp sô wol getân.</l>
					<l n="19" xml:id="chapter-133-div-133-l-3979">mîn vürspan und ein vingerlîn</l>
					<l n="20" xml:id="chapter-133-div-133-l-3980">daz nam er âne den willen mîn."</l>
					<l n="21" xml:id="chapter-133-div-133-l-3981">"hei sîn lîp iu wol gevellet.</l>
					<l n="22" xml:id="chapter-133-div-133-l-3982">ir habet iuch zim gesellet."</l>
					<l n="23" xml:id="chapter-133-div-133-l-3983">dô sprach si: "nû enwelle got!</l>
					<l n="24" xml:id="chapter-133-div-133-l-3984">sîniu ribalîn, sîn gabilôt</l>
					<l n="25" xml:id="chapter-133-div-133-l-3985">wâren mir doch ze nâhen.</l>
					<l n="26" xml:id="chapter-133-div-133-l-3986">diu rede iu solde smâhen:</l>
					<l n="27" xml:id="chapter-133-div-133-l-3987">vürstinne ez übele zæme,</l>
					<l n="28" xml:id="chapter-133-div-133-l-3988">ob si dâ minne næme."</l>
					<l n="29" xml:id="chapter-133-div-133-l-3989">aber sprach der vürste sân:</l>
					<l n="30" xml:id="chapter-133-div-133-l-3990">"vrouwe, ich enhân iu niht getân,</l>
				</div>
			</div>
			<div n="134" xml:id="chapter-134" type="chapter" data-level="1">
				<div xml:id="chapter-134-div-134" data-level="2">
					<l n="1" xml:id="chapter-134-div-134-l-3991">ir enwelt iuch einer site schamen:</l>
					<l n="2" xml:id="chapter-134-div-134-l-3992">ir liezet küneginne namen</l>
					<l n="3" xml:id="chapter-134-div-134-l-3993">und hiezt durch mich ein herzogin.</l>
					<l n="4" xml:id="chapter-134-div-134-l-3994">der kouf gît mir ungewin.</l>
					<l n="5" xml:id="chapter-134-div-134-l-3995">mîn manheit ist doch sô quec,</l>
					<l n="6" xml:id="chapter-134-div-134-l-3996">daz iuwer bruoder êrec,</l>
					<l n="7" xml:id="chapter-134-div-134-l-3997">mîn swâger, fil li roi Lac,</l>
					<l n="8" xml:id="chapter-134-div-134-l-3998">iuch wol dar umbe hazzen mac.</l>
					<l n="9" xml:id="chapter-134-div-134-l-3999">mich erkennet iedoch der wîse</l>
					<l n="10" xml:id="chapter-134-div-134-l-4000">an sô bewandem prîse,</l>
					<l n="11" xml:id="chapter-134-div-134-l-4001">der ninder mac entêret sîn,</l>
					<l n="12" xml:id="chapter-134-div-134-l-4002">wan daz er mich vor Prûrîn</l>
					<l n="13" xml:id="chapter-134-div-134-l-4003">mit sîner tjoste valte.</l>
					<l n="14" xml:id="chapter-134-div-134-l-4004">an im ich sît bezalte</l>
					<l n="15" xml:id="chapter-134-div-134-l-4005">hôhen prîs vor Karnant.</l>
					<l n="16" xml:id="chapter-134-div-134-l-4006">ze rehter tjost stach in mîn hant</l>
					<l n="17" xml:id="chapter-134-div-134-l-4007">hinderz ors durch fîanze:</l>
					<l n="18" xml:id="chapter-134-div-134-l-4008">durch sînen schilt mîn lanze</l>
					<l n="19" xml:id="chapter-134-div-134-l-4009">iuwer kleinœte brâhte.</l>
					<l n="20" xml:id="chapter-134-div-134-l-4010">vil wênec ich dô gedâhte</l>
					<l n="21" xml:id="chapter-134-div-134-l-4011">iuwer minne einem andern trûte,</l>
					<l n="22" xml:id="chapter-134-div-134-l-4012">mîn vrouwe Jeschûte.</l>
					<l n="23" xml:id="chapter-134-div-134-l-4013">vrouwe, ir sult gelouben des,</l>
					<l n="24" xml:id="chapter-134-div-134-l-4014">daz der stolze Gâlôes,</l>
					<l n="25" xml:id="chapter-134-div-134-l-4015">fil li roi Gandîn,</l>
					<l n="26" xml:id="chapter-134-div-134-l-4016">tôt lac von der tjoste mîn.</l>
					<l n="27" xml:id="chapter-134-div-134-l-4017">ir hieldet ouch dâ nâhen bî,</l>
					<l n="28" xml:id="chapter-134-div-134-l-4018">dâ Plîopliherî</l>
					<l n="29" xml:id="chapter-134-div-134-l-4019">gein mir durch tjostieren reit</l>
					<l n="30" xml:id="chapter-134-div-134-l-4020">und mich sîn strîten niht vermeit.</l>
				</div>
			</div>
			<div n="135" xml:id="chapter-135" type="chapter" data-level="1">
				<div xml:id="chapter-135-div-135" data-level="2">
					<l n="1" xml:id="chapter-135-div-135-l-4021">mîn tjoste in hinderz ors verswanc,</l>
					<l n="2" xml:id="chapter-135-div-135-l-4022">daz in der satel ninder dranc.</l>
					<l n="3" xml:id="chapter-135-div-135-l-4023">ich hân dicke prîs bezalt</l>
					<l n="4" xml:id="chapter-135-div-135-l-4024">und manegen ritter abe gevalt:</l>
					<l n="5" xml:id="chapter-135-div-135-l-4025">des enmohte ich nû geniezen niht.</l>
					<l n="6" xml:id="chapter-135-div-135-l-4026">ein hôhez laster mir des giht.</l>
					<l n="7" xml:id="chapter-135-div-135-l-4027">si hazzent mich besunder,</l>
					<l n="8" xml:id="chapter-135-div-135-l-4028">die von der tavelrunder,</l>
					<l n="9" xml:id="chapter-135-div-135-l-4029">der ich ehte nider stach,</l>
					<l n="10" xml:id="chapter-135-div-135-l-4030">dâz manec wert juncvrouwe sach,</l>
					<l n="11" xml:id="chapter-135-div-135-l-4031">um den sparwære ze Kanedic.</l>
					<l n="12" xml:id="chapter-135-div-135-l-4032">ich behielt iu prîs und mir den sic.</l>
					<l n="13" xml:id="chapter-135-div-135-l-4033">daz sâhet ir und Artûs,</l>
					<l n="14" xml:id="chapter-135-div-135-l-4034">der mîne swester hât ze hûs,</l>
					<l n="15" xml:id="chapter-135-div-135-l-4035">die süezen Cunnewâren.</l>
					<l n="16" xml:id="chapter-135-div-135-l-4036">ir munt kan niht gebâren</l>
					<l n="17" xml:id="chapter-135-div-135-l-4037">mit lachen, ê si den gesiht</l>
					<l n="18" xml:id="chapter-135-div-135-l-4038">dem man des hœsten prîses giht.</l>
					<l n="19" xml:id="chapter-135-div-135-l-4039">wan kœme mir doch der selbe man!</l>
					<l n="20" xml:id="chapter-135-div-135-l-4040">sô würde ein strîten hie getân</l>
					<l n="21" xml:id="chapter-135-div-135-l-4041">als hiute morgen, dô ich streit</l>
					<l n="22" xml:id="chapter-135-div-135-l-4042">und einem vürsten vrumte leit,</l>
					<l n="23" xml:id="chapter-135-div-135-l-4043">der mir sîn tjostieren bôt:</l>
					<l n="24" xml:id="chapter-135-div-135-l-4044">von mîner tjoste lac er tôt.</l>
					<l n="25" xml:id="chapter-135-div-135-l-4045">ich enwil iu niht von zorne sagen,</l>
					<l n="26" xml:id="chapter-135-div-135-l-4046">daz maneger hât sîn wîp geslagen</l>
					<l n="27" xml:id="chapter-135-div-135-l-4047">umbe ir krenker schulde.</l>
					<l n="28" xml:id="chapter-135-div-135-l-4048">hete ich dienest oder hulde,</l>
					<l n="29" xml:id="chapter-135-div-135-l-4049">daz ich iu solde bieten,</l>
					<l n="30" xml:id="chapter-135-div-135-l-4050">ir müestet iuch mangels nieten.</l>
				</div>
			</div>
			<div n="136" xml:id="chapter-136" type="chapter" data-level="1">
				<div xml:id="chapter-136-div-136" data-level="2">
					<l n="1" xml:id="chapter-136-div-136-l-4051">ich ensol niht mêr erwarmen</l>
					<l n="2" xml:id="chapter-136-div-136-l-4052">an iuwern blanken armen,</l>
					<l n="3" xml:id="chapter-136-div-136-l-4053">dâ ich etswenne durch minne lac</l>
					<l n="4" xml:id="chapter-136-div-136-l-4054">manegen wünneclîchen tac.</l>
					<l n="5" xml:id="chapter-136-div-136-l-4055">ich sol velwen iuwern rôten munt</l>
					<l n="6" xml:id="chapter-136-div-136-l-4056">und iuwern ougen machen rœte kunt,</l>
					<l n="7" xml:id="chapter-136-div-136-l-4057">ich sol iu vreude entêren</l>
					<l n="8" xml:id="chapter-136-div-136-l-4058">und iuwer herze siuften lêren."</l>
					<l n="9" xml:id="chapter-136-div-136-l-4059">diu vürstîn an den vürsten sach.</l>
					<l n="10" xml:id="chapter-136-div-136-l-4060">ir munt dô jæmerlîchen sprach:</l>
					<l n="11" xml:id="chapter-136-div-136-l-4061">"nû êret an mir ritters prîs.</l>
					<l n="12" xml:id="chapter-136-div-136-l-4062">ir sît getriuwe unde wîs</l>
					<l n="13" xml:id="chapter-136-div-136-l-4063">und ouch wol sô gewaldec mîn,</l>
					<l n="14" xml:id="chapter-136-div-136-l-4064">ir muget mir geben hôhen pîn.</l>
					<l n="15" xml:id="chapter-136-div-136-l-4065">ir sult ê mîn gerihte nemen.</l>
					<l n="16" xml:id="chapter-136-div-136-l-4066">durch elliu wîp lât iuch gezemen</l>
					<l n="17" xml:id="chapter-136-div-136-l-4067">(ir muget mir dannoch vüegen nôt):</l>
					<l n="18" xml:id="chapter-136-div-136-l-4068">læge ich von andern handen tôt,</l>
					<l n="19" xml:id="chapter-136-div-136-l-4069">daz iu niht prîs geneicte,</l>
					<l n="20" xml:id="chapter-136-div-136-l-4070">swie schiere ich denne veicte,</l>
					<l n="21" xml:id="chapter-136-div-136-l-4071">daz wære mir ein süeziu zit,</l>
					<l n="22" xml:id="chapter-136-div-136-l-4072">sît iuwer hazzen an mir lît."</l>
					<l n="23" xml:id="chapter-136-div-136-l-4073">aber sprach der vürste mêre:</l>
					<l n="24" xml:id="chapter-136-div-136-l-4074">"vrouwe, ir wæret mir gar ze hêre.</l>
					<l n="25" xml:id="chapter-136-div-136-l-4075">des sol ich an iu mâzen:</l>
					<l n="26" xml:id="chapter-136-div-136-l-4076">geselleschaft wirt lâzen</l>
					<l n="27" xml:id="chapter-136-div-136-l-4077">mit trinken und mit ezzen,</l>
					<l n="28" xml:id="chapter-136-div-136-l-4078">bî ligens wirt vergezzen.</l>
					<l n="29" xml:id="chapter-136-div-136-l-4079">ir emphâhet mêr dehein gewant,</l>
					<l n="30" xml:id="chapter-136-div-136-l-4080">wan als ich iuch sitzende vant.</l>
				</div>
			</div>
			<div n="137" xml:id="chapter-137" type="chapter" data-level="1">
				<div xml:id="chapter-137-div-137" data-level="2">
					<l n="1" xml:id="chapter-137-div-137-l-4081">iuwer zoum muoz sîn ein bestîn seil,</l>
					<l n="2" xml:id="chapter-137-div-137-l-4082">iuwer phert bejaget wol hungers teil,</l>
					<l n="3" xml:id="chapter-137-div-137-l-4083">iuwer satel wol gezieret</l>
					<l n="4" xml:id="chapter-137-div-137-l-4084">der wirt enschumphieret."</l>
					<l n="5" xml:id="chapter-137-div-137-l-4085">vil balde er zarte unde brach</l>
					<l n="6" xml:id="chapter-137-div-137-l-4086">den samît drabe. dô daz geschach,</l>
					<l n="7" xml:id="chapter-137-div-137-l-4087">er zesluoc den satel dâ si inne reit.</l>
					<l n="8" xml:id="chapter-137-div-137-l-4088">ir kiusche und ir wîpheit</l>
					<l n="9" xml:id="chapter-137-div-137-l-4089">sîn hazzen lîden muosten:</l>
					<l n="10" xml:id="chapter-137-div-137-l-4090">mit bestînen buosten</l>
					<l n="11" xml:id="chapter-137-div-137-l-4091">bant er in aber wider zuo.</l>
					<l n="12" xml:id="chapter-137-div-137-l-4092">ir kom sîn hazzen alze vruo.</l>
					<l n="13" xml:id="chapter-137-div-137-l-4093">dô sprach er an den zîten:</l>
					<l n="14" xml:id="chapter-137-div-137-l-4094">"vrouwe, nû suln wir rîten.</l>
					<l n="15" xml:id="chapter-137-div-137-l-4095">kœme ich an in (des würde ich geil),</l>
					<l n="16" xml:id="chapter-137-div-137-l-4096">der hie nam iuwer minne teil,</l>
					<l n="17" xml:id="chapter-137-div-137-l-4097">ich bestüende in doch durch âventiur,</l>
					<l n="18" xml:id="chapter-137-div-137-l-4098">ob sîn âtem gæbe viur</l>
					<l n="19" xml:id="chapter-137-div-137-l-4099">als eines wilden trachen."</l>
					<l n="20" xml:id="chapter-137-div-137-l-4100">al weinde sunder lachen</l>
					<l n="21" xml:id="chapter-137-div-137-l-4101">diu vrouwe jâmers rîche</l>
					<l n="22" xml:id="chapter-137-div-137-l-4102">schiet dannen trûreclîche.</l>
					<l n="23" xml:id="chapter-137-div-137-l-4103">si enmüete niht swaz ir geschach,</l>
					<l n="24" xml:id="chapter-137-div-137-l-4104">wan ir mannes ungemach:</l>
					<l n="25" xml:id="chapter-137-div-137-l-4105">des trûren gap ir grôze nôt,</l>
					<l n="26" xml:id="chapter-137-div-137-l-4106">daz si noch sanfter wære tôt.</l>
					<l n="27" xml:id="chapter-137-div-137-l-4107">nû sult ir si durch triuwe klagen:</l>
					<l n="28" xml:id="chapter-137-div-137-l-4108">si beginnet nû hœher kumber tragen.</l>
					<l n="29" xml:id="chapter-137-div-137-l-4109">wære mir aller wîbe haz bereit,</l>
					<l n="30" xml:id="chapter-137-div-137-l-4110">mich müete doch vroun Jeschûten leit.</l>
				</div>
			</div>
			<div n="138" xml:id="chapter-138" type="chapter" data-level="1">
				<div xml:id="chapter-138-div-138" data-level="2">
					<l n="1" xml:id="chapter-138-div-138-l-4111">sus riten si ûf der slâ hin nâch.</l>
					<l n="2" xml:id="chapter-138-div-138-l-4112">dem knappen vor in ouch was vil gâch:</l>
					<l n="3" xml:id="chapter-138-div-138-l-4113">doch wesse der unverzagete</l>
					<l n="4" xml:id="chapter-138-div-138-l-4114">niht daz man in jagete,</l>
					<l n="5" xml:id="chapter-138-div-138-l-4115">wan swen sîn ougen sâhen,</l>
					<l n="6" xml:id="chapter-138-div-138-l-4116">sô er dem begunde nâhen,</l>
					<l n="7" xml:id="chapter-138-div-138-l-4117">den gruozte der knappe guoter</l>
					<l n="8" xml:id="chapter-138-div-138-l-4118">und jach: "sus riet mir mîn muoter."</l>
					<l n="9" xml:id="chapter-138-div-138-l-4119">sus kom unser tœrscher knabe</l>
					<l n="10" xml:id="chapter-138-div-138-l-4120">geriten eine halden abe.</l>
					<l n="11" xml:id="chapter-138-div-138-l-4121">wîbes stimme er hôrte,</l>
					<l n="12" xml:id="chapter-138-div-138-l-4122">vor eines velses orte</l>
					<l n="13" xml:id="chapter-138-div-138-l-4123">ein vrouwe ûz rehtem jâmer schrei:</l>
					<l n="14" xml:id="chapter-138-div-138-l-4124">ir was diu wâre vreude enzwei.</l>
					<l n="15" xml:id="chapter-138-div-138-l-4125">der knappe reit ir balde zuo.</l>
					<l n="16" xml:id="chapter-138-div-138-l-4126">nû hœret waz diu vrouwe tuo:</l>
					<l n="17" xml:id="chapter-138-div-138-l-4127">dâ brach vrou Sigûne</l>
					<l n="18" xml:id="chapter-138-div-138-l-4128">ir langen zöphe brûne</l>
					<l n="19" xml:id="chapter-138-div-138-l-4129">vor jâmer ûz ir swarten.</l>
					<l n="20" xml:id="chapter-138-div-138-l-4130">der knappe begunde warten:</l>
					<l n="21" xml:id="chapter-138-div-138-l-4131">Schîânatulander</l>
					<l n="22" xml:id="chapter-138-div-138-l-4132">den vürsten tôt dâ vander</l>
					<l n="23" xml:id="chapter-138-div-138-l-4133">der juncvrouwen in ir schôz.</l>
					<l n="24" xml:id="chapter-138-div-138-l-4134">aller schimphe si verdrôz.</l>
					<l n="25" xml:id="chapter-138-div-138-l-4135">"er sî trûrec oder vreuden var,</l>
					<l n="26" xml:id="chapter-138-div-138-l-4136">die bat mîn muoter grüezen gar.</l>
					<l n="27" xml:id="chapter-138-div-138-l-4137">got halde iuch!" sprach des knappen munt.</l>
					<l n="28" xml:id="chapter-138-div-138-l-4138">"ich hân hie jæmerlîchen vunt</l>
					<l n="29" xml:id="chapter-138-div-138-l-4139">in iuwerm schôze vunden.</l>
					<l n="30" xml:id="chapter-138-div-138-l-4140">wer gap iu den ritter wunden?"</l>
				</div>
			</div>
			<div n="139" xml:id="chapter-139" type="chapter" data-level="1">
				<div xml:id="chapter-139-div-139" data-level="2">
					<l n="1" xml:id="chapter-139-div-139-l-4141">[der knappe unverdrozzen</l>
					<l n="2" xml:id="chapter-139-div-139-l-4142">sprach: "wer hât in erschozzen?]</l>
					<l n="3" xml:id="chapter-139-div-139-l-4143">geschach ez mit einem gabilôt?</l>
					<l n="4" xml:id="chapter-139-div-139-l-4144">mich dunket, vrouwe, er lige tôt.</l>
					<l n="5" xml:id="chapter-139-div-139-l-4145">welt ir mir dâ von iht sagen,</l>
					<l n="6" xml:id="chapter-139-div-139-l-4146">wer iu den man habe erslagen,</l>
					<l n="7" xml:id="chapter-139-div-139-l-4147">ob ich in mac errîten,</l>
					<l n="8" xml:id="chapter-139-div-139-l-4148">ich wil gerne mit im strîten."</l>
					<l n="9" xml:id="chapter-139-div-139-l-4149">dô greif der knappe mære</l>
					<l n="10" xml:id="chapter-139-div-139-l-4150">zuo sînem kochære:</l>
					<l n="11" xml:id="chapter-139-div-139-l-4151">vil scharphiu gabilôt er vant.</l>
					<l n="12" xml:id="chapter-139-div-139-l-4152">er vuorte ouch dannoch beidiu phant,</l>
					<l n="13" xml:id="chapter-139-div-139-l-4153">diu er von Jeschûten brach</l>
					<l n="14" xml:id="chapter-139-div-139-l-4154">und ein tumpheit dâ geschach.</l>
					<l n="15" xml:id="chapter-139-div-139-l-4155">hete er gelernt sîns vater site,</l>
					<l n="16" xml:id="chapter-139-div-139-l-4156">die werdeclîche im wonten mite,</l>
					<l n="17" xml:id="chapter-139-div-139-l-4157">diu buckel wære gehurtet baz,</l>
					<l n="18" xml:id="chapter-139-div-139-l-4158">dâ diu herzoginne al eine saz,</l>
					<l n="19" xml:id="chapter-139-div-139-l-4159">diu sît vil kumbers durch in leit:</l>
					<l n="20" xml:id="chapter-139-div-139-l-4160">mêr danne ein ganzez jâr si meit</l>
					<l n="21" xml:id="chapter-139-div-139-l-4161">gruoz von ir mannes lîbe.</l>
					<l n="22" xml:id="chapter-139-div-139-l-4162">unrehte geschach dem wîbe.</l>
					<l n="23" xml:id="chapter-139-div-139-l-4163">nû hœret ouch von Sigûnen sagen:</l>
					<l n="24" xml:id="chapter-139-div-139-l-4164">diu kunde ir leit mit jâmer klagen.</l>
					<l n="25" xml:id="chapter-139-div-139-l-4165">si sprach zem knappen: "dû hâs tugent.</l>
					<l n="26" xml:id="chapter-139-div-139-l-4166">gêret sî dîn süeziu jugent</l>
					<l n="27" xml:id="chapter-139-div-139-l-4167">und dîn antlitze minneclîch.</l>
					<l n="28" xml:id="chapter-139-div-139-l-4168">deiswâr dû wirst noch sælden rîch.</l>
					<l n="29" xml:id="chapter-139-div-139-l-4169">disen ritter meit daz gabilôt:</l>
					<l n="30" xml:id="chapter-139-div-139-l-4170">er lac ze tjostieren tôt.</l>
				</div>
			</div>
			<div n="140" xml:id="chapter-140" type="chapter" data-level="1">
				<div xml:id="chapter-140-div-140" data-level="2">
					<l n="1" xml:id="chapter-140-div-140-l-4171">[dû bist geborn von triuwen,</l>
					<l n="2" xml:id="chapter-140-div-140-l-4172">daz er dich sus kan riuwen. "]</l>
					<l n="3" xml:id="chapter-140-div-140-l-4173">ê si den knappen rîten lieze,</l>
					<l n="4" xml:id="chapter-140-div-140-l-4174">si vrâcte in wie er hieze,</l>
					<l n="5" xml:id="chapter-140-div-140-l-4175">und jach er trüege den gotes vlîz.</l>
					<l n="6" xml:id="chapter-140-div-140-l-4176">"bon fîz, scher fîz, bêâ fîz,</l>
					<l n="7" xml:id="chapter-140-div-140-l-4177">alsus hât mich genennet</l>
					<l n="8" xml:id="chapter-140-div-140-l-4178">der mich dâ heime erkennet."</l>
					<l n="9" xml:id="chapter-140-div-140-l-4179">dô diu rede was getân,</l>
					<l n="10" xml:id="chapter-140-div-140-l-4180">si erkande in bî dem namen sân.</l>
					<l n="11" xml:id="chapter-140-div-140-l-4181">nû hœret in rehter nennen,</l>
					<l n="12" xml:id="chapter-140-div-140-l-4182">daz ir wol müget erkennen</l>
					<l n="13" xml:id="chapter-140-div-140-l-4183">wer dirre âventiure herre sî:</l>
					<l n="14" xml:id="chapter-140-div-140-l-4184">der hielt der juncvrouwen bî.</l>
					<l n="15" xml:id="chapter-140-div-140-l-4185">ir rôter munt sprach sunder twâl:</l>
					<l n="16" xml:id="chapter-140-div-140-l-4186">"deiswâr dû heizes Parzivâl.</l>
					<l n="17" xml:id="chapter-140-div-140-l-4187">der name ist rehte mitten durch.</l>
					<l n="18" xml:id="chapter-140-div-140-l-4188">grôz liebe ier solh herzen vurch</l>
					<l n="19" xml:id="chapter-140-div-140-l-4189">mit dîner muoter triuwe:</l>
					<l n="20" xml:id="chapter-140-div-140-l-4190">dîn vater liez ir riuwe.</l>
					<l n="21" xml:id="chapter-140-div-140-l-4191">ich engihe dirs niht ze ruome,</l>
					<l n="22" xml:id="chapter-140-div-140-l-4192">dîn muoter ist mîn muome,</l>
					<l n="23" xml:id="chapter-140-div-140-l-4193">und sage dir sunder valschen list</l>
					<l n="24" xml:id="chapter-140-div-140-l-4194">die rehten wârheit, wer dû bist.</l>
					<l n="25" xml:id="chapter-140-div-140-l-4195">dîn vater was ein Anschevîn,</l>
					<l n="26" xml:id="chapter-140-div-140-l-4196">ein Wâleis von der muoter dîn</l>
					<l n="27" xml:id="chapter-140-div-140-l-4197">bistû geborn von Kanvoleiz.</l>
					<l n="28" xml:id="chapter-140-div-140-l-4198">die rehten wârheit ich des weiz:</l>
					<l n="29" xml:id="chapter-140-div-140-l-4199">dû bist ouch künec ze Norgâls,</l>
					<l n="30" xml:id="chapter-140-div-140-l-4200">in der houbetstat ze Kingrivâls</l>
				</div>
			</div>
			<div n="141" xml:id="chapter-141" type="chapter" data-level="1">
				<div xml:id="chapter-141-div-141" data-level="2">
					<l n="1" xml:id="chapter-141-div-141-l-4201">sol dîn houbet krône tragen.</l>
					<l n="2" xml:id="chapter-141-div-141-l-4202">dirre vürste wart durch dich erslagen,</l>
					<l n="3" xml:id="chapter-141-div-141-l-4203">wande er dîn lant ie werte:</l>
					<l n="4" xml:id="chapter-141-div-141-l-4204">sîne triuwe er nie verscherte.</l>
					<l n="5" xml:id="chapter-141-div-141-l-4205">junc vlætec süezer man,</l>
					<l n="6" xml:id="chapter-141-div-141-l-4206">die gebruoder hânt dir vil getân:</l>
					<l n="7" xml:id="chapter-141-div-141-l-4207">zwei lant nam dir Lehelîn,</l>
					<l n="8" xml:id="chapter-141-div-141-l-4208">disen ritter und den vetern dîn</l>
					<l n="9" xml:id="chapter-141-div-141-l-4209">ze tjostieren sluoc Orilus.</l>
					<l n="10" xml:id="chapter-141-div-141-l-4210">der liez ouch mich in jâmer sus.</l>
					<l n="11" xml:id="chapter-141-div-141-l-4211">mir diende âne alle schande</l>
					<l n="12" xml:id="chapter-141-div-141-l-4212">dirre vürste von dînem lande:</l>
					<l n="13" xml:id="chapter-141-div-141-l-4213">dô zôch mich dîn muoter.</l>
					<l n="14" xml:id="chapter-141-div-141-l-4214">lieber neve guoter,</l>
					<l n="15" xml:id="chapter-141-div-141-l-4215">nû hœre waz disiu mære sîn.</l>
					<l n="16" xml:id="chapter-141-div-141-l-4216">ein brackenseil gap im den pîn.</l>
					<l n="17" xml:id="chapter-141-div-141-l-4217">in unser zweier dienste den tôt</l>
					<l n="18" xml:id="chapter-141-div-141-l-4218">hât er bejaget und jâmers nôt</l>
					<l n="19" xml:id="chapter-141-div-141-l-4219">mir nâch sîner minne.</l>
					<l n="20" xml:id="chapter-141-div-141-l-4220">ich hete kranke sinne,</l>
					<l n="21" xml:id="chapter-141-div-141-l-4221">daz ich im niht minne gap.</l>
					<l n="22" xml:id="chapter-141-div-141-l-4222">des hât der sorgen urhap</l>
					<l n="23" xml:id="chapter-141-div-141-l-4223">mir vreude verschrôten:</l>
					<l n="24" xml:id="chapter-141-div-141-l-4224">nû minne ich in alsô tôten."</l>
					<l n="25" xml:id="chapter-141-div-141-l-4225">dô sprach er: "niftel, mir ist leit</l>
					<l n="26" xml:id="chapter-141-div-141-l-4226">dîn kumber und mîn laster breit.</l>
					<l n="27" xml:id="chapter-141-div-141-l-4227">swenne ich daz mac gerechen,</l>
					<l n="28" xml:id="chapter-141-div-141-l-4228">daz wil ich gerne zechen."</l>
					<l n="29" xml:id="chapter-141-div-141-l-4229">dô was im gein dem strîte gâch.</l>
					<l n="30" xml:id="chapter-141-div-141-l-4230">si wîste in unrehte nâch:</l>
				</div>
			</div>
			<div n="142" xml:id="chapter-142" type="chapter" data-level="1">
				<div xml:id="chapter-142-div-142" data-level="2">
					<l n="1" xml:id="chapter-142-div-142-l-4231">si vorhte daz er den lîp verlür</l>
					<l n="2" xml:id="chapter-142-div-142-l-4232">und daz si grôzen schaden kür.</l>
					<l n="3" xml:id="chapter-142-div-142-l-4233">eine strâze er dô gevienc,</l>
					<l n="4" xml:id="chapter-142-div-142-l-4234">diu gein den Berteneisen gienc:</l>
					<l n="5" xml:id="chapter-142-div-142-l-4235">diu was gestrîchet unde breit.</l>
					<l n="6" xml:id="chapter-142-div-142-l-4236">swer im widergienc oder widerreit,</l>
					<l n="7" xml:id="chapter-142-div-142-l-4237">ez wære ritter oder koufman,</l>
					<l n="8" xml:id="chapter-142-div-142-l-4238">die selben gruozte er alle sân</l>
					<l n="9" xml:id="chapter-142-div-142-l-4239">und jach daz wære sîner muoter rât.</l>
					<l n="10" xml:id="chapter-142-div-142-l-4240">diu gap in ouch âne missetât.</l>
					<l n="11" xml:id="chapter-142-div-142-l-4241">der âbent begunde nâhen,</l>
					<l n="12" xml:id="chapter-142-div-142-l-4242">grôz müede gein im gâhen.</l>
					<l n="13" xml:id="chapter-142-div-142-l-4243">dô ersach der tumpheit genôz</l>
					<l n="14" xml:id="chapter-142-div-142-l-4244">ein hûs ze guoter mâze grôz.</l>
					<l n="15" xml:id="chapter-142-div-142-l-4245">dâ was inne ein arger wirt,</l>
					<l n="16" xml:id="chapter-142-div-142-l-4246">als noch ûf ungeslehte birt:</l>
					<l n="17" xml:id="chapter-142-div-142-l-4247">daz was ein vischære</l>
					<l n="18" xml:id="chapter-142-div-142-l-4248">und aller güete lære.</l>
					<l n="19" xml:id="chapter-142-div-142-l-4249">den knappen hunger lêrte</l>
					<l n="20" xml:id="chapter-142-div-142-l-4250">daz er dâ gegen kêrte</l>
					<l n="21" xml:id="chapter-142-div-142-l-4251">und klagete dem wirte hungers nôt.</l>
					<l n="22" xml:id="chapter-142-div-142-l-4252">der sprach: "ich engæbe iu ein halbez brôt</l>
					<l n="23" xml:id="chapter-142-div-142-l-4253">niht ze drîzec jâren.</l>
					<l n="24" xml:id="chapter-142-div-142-l-4254">swer mîner milde vâren</l>
					<l n="25" xml:id="chapter-142-div-142-l-4255">vergebene wil, der sûmet sich.</l>
					<l n="26" xml:id="chapter-142-div-142-l-4256">ich ensorge um niemen danne um mich,</l>
					<l n="27" xml:id="chapter-142-div-142-l-4257">dar nâch um mîniu kindelîn.</l>
					<l n="28" xml:id="chapter-142-div-142-l-4258">ir enkomt tâlanc dâ her în.</l>
					<l n="29" xml:id="chapter-142-div-142-l-4259">hetet ir phenninge oder phant,</l>
					<l n="30" xml:id="chapter-142-div-142-l-4260">ich behielde iuch al zehant."</l>
				</div>
			</div>
			<div n="143" xml:id="chapter-143" type="chapter" data-level="1">
				<div xml:id="chapter-143-div-143" data-level="2">
					<l n="1" xml:id="chapter-143-div-143-l-4261">dô bôt im der knappe sân</l>
					<l n="2" xml:id="chapter-143-div-143-l-4262">vroun Jeschûten vürspan.</l>
					<l n="3" xml:id="chapter-143-div-143-l-4263">dô ez der vilân ersach,</l>
					<l n="4" xml:id="chapter-143-div-143-l-4264">sîn munt dô lachete unde sprach:</l>
					<l n="5" xml:id="chapter-143-div-143-l-4265">"wiltû belîben, liebez kint,</l>
					<l n="6" xml:id="chapter-143-div-143-l-4266">dich êrent alle die hinne sint."</l>
					<l n="7" xml:id="chapter-143-div-143-l-4267">"wiltû mich hînt wol spîsen</l>
					<l n="8" xml:id="chapter-143-div-143-l-4268">und morgen rehte wîsen</l>
					<l n="9" xml:id="chapter-143-div-143-l-4269">gein Artûse (dem bin ich holt),</l>
					<l n="10" xml:id="chapter-143-div-143-l-4270">sô mac belîben dir daz golt."</l>
					<l n="11" xml:id="chapter-143-div-143-l-4271">"diz tuon ich" sprach der vilân:</l>
					<l n="12" xml:id="chapter-143-div-143-l-4272">"ich engesach nie lîp sô wol getân.</l>
					<l n="13" xml:id="chapter-143-div-143-l-4273">ich bringe dich durch wunder</l>
					<l n="14" xml:id="chapter-143-div-143-l-4274">vür des küneges tavelrunder."</l>
					<l n="15" xml:id="chapter-143-div-143-l-4275">die naht beleip der knappe dâ:</l>
					<l n="16" xml:id="chapter-143-div-143-l-4276">man sach in smorgens anderswâ.</l>
					<l n="17" xml:id="chapter-143-div-143-l-4277">des tages er kûme erbeite.</l>
					<l n="18" xml:id="chapter-143-div-143-l-4278">der wirt ouch sich bereite</l>
					<l n="19" xml:id="chapter-143-div-143-l-4279">und lief im vor, der knappe nâch</l>
					<l n="20" xml:id="chapter-143-div-143-l-4280">reit: dô was in beiden gâch.</l>
					<l n="21" xml:id="chapter-143-div-143-l-4281">mîn her Hartman von Ouwe,</l>
					<l n="22" xml:id="chapter-143-div-143-l-4282">vrou Ginôvêr, iuwer vrouwe,</l>
					<l n="23" xml:id="chapter-143-div-143-l-4283">und iuwer herre, der künec Artûs,</l>
					<l n="24" xml:id="chapter-143-div-143-l-4284">den kumt ein mîn gast ze hûs.</l>
					<l n="25" xml:id="chapter-143-div-143-l-4285">bitet hüeten sîn vor spotte.</l>
					<l n="26" xml:id="chapter-143-div-143-l-4286">er enist gîge noch diu rotte:</l>
					<l n="27" xml:id="chapter-143-div-143-l-4287">si suln ein ander gampel nemen.</l>
					<l n="28" xml:id="chapter-143-div-143-l-4288">des lâzen sich durch zuht gezemen:</l>
					<l n="29" xml:id="chapter-143-div-143-l-4289">anders iuwer vrouwe ênîte</l>
					<l n="30" xml:id="chapter-143-div-143-l-4290">und ir muoter Karsnafîte</l>
				</div>
			</div>
			<div n="144" xml:id="chapter-144" type="chapter" data-level="1">
				<div xml:id="chapter-144-div-144" data-level="2">
					<l n="1" xml:id="chapter-144-div-144-l-4291">werdent durch die mül gezucket</l>
					<l n="2" xml:id="chapter-144-div-144-l-4292">und ir lop gebucket.</l>
					<l n="3" xml:id="chapter-144-div-144-l-4293">sol ich den munt mit spotte zern,</l>
					<l n="4" xml:id="chapter-144-div-144-l-4294">ich wil mînen vriunt mit spotte wern.</l>
					<l n="5" xml:id="chapter-144-div-144-l-4295">dô kom der vischære</l>
					<l n="6" xml:id="chapter-144-div-144-l-4296">und ouch der knappe mære</l>
					<l n="7" xml:id="chapter-144-div-144-l-4297">einer houbetstat sô nâhen,</l>
					<l n="8" xml:id="chapter-144-div-144-l-4298">aldâ si Nantes sâhen.</l>
					<l n="9" xml:id="chapter-144-div-144-l-4299">dô sprach er: "kint, got hüete dîn!</l>
					<l n="10" xml:id="chapter-144-div-144-l-4300">nû sich, dort soltû rîten în."</l>
					<l n="11" xml:id="chapter-144-div-144-l-4301">dô sprach der knappe an witzen laz:</l>
					<l n="12" xml:id="chapter-144-div-144-l-4302">"dû solt mich wîsen vürbaz."</l>
					<l n="13" xml:id="chapter-144-div-144-l-4303">"wie wol mîn lîp daz bewart!</l>
					<l n="14" xml:id="chapter-144-div-144-l-4304">diu massenîe ist alsolher art,</l>
					<l n="15" xml:id="chapter-144-div-144-l-4305">genæhte ir immer vilân,</l>
					<l n="16" xml:id="chapter-144-div-144-l-4306">daz wære vil sêre missetân."</l>
					<l n="17" xml:id="chapter-144-div-144-l-4307">der knappe al eine vürbaz reit</l>
					<l n="18" xml:id="chapter-144-div-144-l-4308">ûf einen plân niht ze breit,</l>
					<l n="19" xml:id="chapter-144-div-144-l-4309">der stuont von bluomen lieht gemâl.</l>
					<l n="20" xml:id="chapter-144-div-144-l-4310">in zôch dehein Curvenâl:</l>
					<l n="21" xml:id="chapter-144-div-144-l-4311">er kunde kurtôsîe niht,</l>
					<l n="22" xml:id="chapter-144-div-144-l-4312">als ungevarnem man geschiht.</l>
					<l n="23" xml:id="chapter-144-div-144-l-4313">sîn zoum der was bestîn</l>
					<l n="24" xml:id="chapter-144-div-144-l-4314">und harte kranc sîn pherdelîn:</l>
					<l n="25" xml:id="chapter-144-div-144-l-4315">daz tet von strûchen manegen val.</l>
					<l n="26" xml:id="chapter-144-div-144-l-4316">ouch was sîn satel über al</l>
					<l n="27" xml:id="chapter-144-div-144-l-4317">unbeslagen mit niuwen ledern.</l>
					<l n="28" xml:id="chapter-144-div-144-l-4318">samît, hermîner vedern</l>
					<l n="29" xml:id="chapter-144-div-144-l-4319">man dâ vil lützel an im siht.</l>
					<l n="30" xml:id="chapter-144-div-144-l-4320">er enbedorfte der mantelsnüere niht:</l>
				</div>
			</div>
			<div n="145" xml:id="chapter-145" type="chapter" data-level="1">
				<div xml:id="chapter-145-div-145" data-level="2">
					<l n="1" xml:id="chapter-145-div-145-l-4321">vür suckenîe und vür surkôt,</l>
					<l n="2" xml:id="chapter-145-div-145-l-4322">dâ vür nam er sîn gabilôt.</l>
					<l n="3" xml:id="chapter-145-div-145-l-4323">des site man gein prîse maz,</l>
					<l n="4" xml:id="chapter-145-div-145-l-4324">sîn vater was gekleidet baz</l>
					<l n="5" xml:id="chapter-145-div-145-l-4325">ûf dem teppeche vor Kanvoleiz.</l>
					<l n="6" xml:id="chapter-145-div-145-l-4326">der geliez nie vorhtlîchen sweiz,</l>
					<l n="7" xml:id="chapter-145-div-145-l-4327">im kom ein ritter widerriten.</l>
					<l n="8" xml:id="chapter-145-div-145-l-4328">den gruozte er nâch sînen siten:</l>
					<l n="9" xml:id="chapter-145-div-145-l-4329">"got halde iuch! riet mîn muoter mir."</l>
					<l n="10" xml:id="chapter-145-div-145-l-4330">"juncherre, got lône iu und ir!"</l>
					<l n="11" xml:id="chapter-145-div-145-l-4331">sprach Artûses basen sun,</l>
					<l n="12" xml:id="chapter-145-div-145-l-4332">den zôch Utepandragûn.</l>
					<l n="13" xml:id="chapter-145-div-145-l-4333">ouch sprach der selbe wîgant</l>
					<l n="14" xml:id="chapter-145-div-145-l-4334">erbeschaft ze Bertâne ûfz lant:</l>
					<l n="15" xml:id="chapter-145-div-145-l-4335">ez was îthêr von Gaheviez.</l>
					<l n="16" xml:id="chapter-145-div-145-l-4336">den rôten ritter man in hiez:</l>
					<l n="17" xml:id="chapter-145-div-145-l-4337">sîn harnas was gar sô rôt,</l>
					<l n="18" xml:id="chapter-145-div-145-l-4338">daz ez den ougen rœte bôt.</l>
					<l n="19" xml:id="chapter-145-div-145-l-4339">sîn ors was rôt unde snel,</l>
					<l n="20" xml:id="chapter-145-div-145-l-4340">al rôt was sîn gügerel,</l>
					<l n="21" xml:id="chapter-145-div-145-l-4341">rôt samît was sîn kovertiur,</l>
					<l n="22" xml:id="chapter-145-div-145-l-4342">sîn schilt noch rœter danne ein viur,</l>
					<l n="23" xml:id="chapter-145-div-145-l-4343">al rôt was sîn kursît</l>
					<l n="24" xml:id="chapter-145-div-145-l-4344">und wol an in gesniten wît,</l>
					<l n="25" xml:id="chapter-145-div-145-l-4345">rôt was sîn schaft, rôt was sîn sper,</l>
					<l n="26" xml:id="chapter-145-div-145-l-4346">al rôt nâch des heldes ger</l>
					<l n="27" xml:id="chapter-145-div-145-l-4347">was im sîn swert gerœtet,</l>
					<l n="28" xml:id="chapter-145-div-145-l-4348">nâch der scherphe iedoch gelœtet.</l>
					<l n="29" xml:id="chapter-145-div-145-l-4349">der künec von Kukûmerlant,</l>
					<l n="30" xml:id="chapter-145-div-145-l-4350">al rôt von golde ûf sîner hant</l>
				</div>
			</div>
			<div n="146" xml:id="chapter-146" type="chapter" data-level="1">
				<div xml:id="chapter-146-div-146" data-level="2">
					<l n="1" xml:id="chapter-146-div-146-l-4351">stuont ein koph vil wol gegraben,</l>
					<l n="2" xml:id="chapter-146-div-146-l-4352">ob tavelrunder ûf erhaben.</l>
					<l n="3" xml:id="chapter-146-div-146-l-4353">blanc was sîn vel, rôt was sîn hâr.</l>
					<l n="4" xml:id="chapter-146-div-146-l-4354">der sprach zem knappen sunder vâr:</l>
					<l n="5" xml:id="chapter-146-div-146-l-4355">"gêret sî dîn süezer lîp:</l>
					<l n="6" xml:id="chapter-146-div-146-l-4356">dich brâhte zer werlde ein reine wîp.</l>
					<l n="7" xml:id="chapter-146-div-146-l-4357">ô wol der muoter diu dich gebar!</l>
					<l n="8" xml:id="chapter-146-div-146-l-4358">ich engesach nie lîp sô wol gevar.</l>
					<l n="9" xml:id="chapter-146-div-146-l-4359">dû bist der wâren minne blic,</l>
					<l n="10" xml:id="chapter-146-div-146-l-4360">ir schumphentiure und ir sic:</l>
					<l n="11" xml:id="chapter-146-div-146-l-4361">vil wîbes vreude an dir gesiget.</l>
					<l n="12" xml:id="chapter-146-div-146-l-4362">dar nâch dir jâmer swære wiget,</l>
					<l n="13" xml:id="chapter-146-div-146-l-4363">lieber vriunt, wiltû dâ hin în,</l>
					<l n="14" xml:id="chapter-146-div-146-l-4364">sô sage mir durch den dienest mîn</l>
					<l n="15" xml:id="chapter-146-div-146-l-4365">dem künege und al den sînen,</l>
					<l n="16" xml:id="chapter-146-div-146-l-4366">ich ensül niht vlühtec schînen:</l>
					<l n="17" xml:id="chapter-146-div-146-l-4367">ich wil hie gerne beiten.</l>
					<l n="18" xml:id="chapter-146-div-146-l-4368">swer ze tjost sich sol bereiten,</l>
					<l n="19" xml:id="chapter-146-div-146-l-4369">ir neheiner habez vür wunder.</l>
					<l n="20" xml:id="chapter-146-div-146-l-4370">ich reit vür tavelrunder,</l>
					<l n="21" xml:id="chapter-146-div-146-l-4371">mîns landes ich mich underwant:</l>
					<l n="22" xml:id="chapter-146-div-146-l-4372">disen koph mîn ungevüegiu hant</l>
					<l n="23" xml:id="chapter-146-div-146-l-4373">ûf zucte, daz der wîn vergôz</l>
					<l n="24" xml:id="chapter-146-div-146-l-4374">vroun Ginôvêren in ir schôz.</l>
					<l n="25" xml:id="chapter-146-div-146-l-4375">underwinden mich daz lêrte.</l>
					<l n="26" xml:id="chapter-146-div-146-l-4376">ob ich schoube umbe kêrte,</l>
					<l n="27" xml:id="chapter-146-div-146-l-4377">sô würde ruozec mir mîn vel:</l>
					<l n="28" xml:id="chapter-146-div-146-l-4378">daz meit ich" sprach der degen snel.</l>
					<l n="29" xml:id="chapter-146-div-146-l-4379">"ich enhânz ouch niht durch roup getân:</l>
					<l n="30" xml:id="chapter-146-div-146-l-4380">des hât mîn krône mich erlân.</l>
				</div>
			</div>
			<div n="147" xml:id="chapter-147" type="chapter" data-level="1">
				<div xml:id="chapter-147-div-147" data-level="2">
					<l n="1" xml:id="chapter-147-div-147-l-4381">vriunt, nû sage der künegîn,</l>
					<l n="2" xml:id="chapter-147-div-147-l-4382">ich begüzze si âne willen mîn,</l>
					<l n="3" xml:id="chapter-147-div-147-l-4383">aldâ die werden sâzen.</l>
					<l n="4" xml:id="chapter-147-div-147-l-4384">die rehter wer vergâzen,</l>
					<l n="5" xml:id="chapter-147-div-147-l-4385">ez sîn künege oder vürsten,</l>
					<l n="6" xml:id="chapter-147-div-147-l-4386">wes lant si ir wirt erdürsten?</l>
					<l n="7" xml:id="chapter-147-div-147-l-4387">wan holnt si im hie sîn goltvaz?</l>
					<l n="8" xml:id="chapter-147-div-147-l-4388">ir sneller prîs wirt anders laz."</l>
					<l n="9" xml:id="chapter-147-div-147-l-4389">der knappe sprach: "ich wirbe dir</l>
					<l n="10" xml:id="chapter-147-div-147-l-4390">swaz dû gesprochen hâs ze mir."</l>
					<l n="11" xml:id="chapter-147-div-147-l-4391">er reit von im ze Nantes în.</l>
					<l n="12" xml:id="chapter-147-div-147-l-4392">dâ volcten im diu kindelîn</l>
					<l n="13" xml:id="chapter-147-div-147-l-4393">ûf den hof vür den palas,</l>
					<l n="14" xml:id="chapter-147-div-147-l-4394">dâ maneger slahte vuore was.</l>
					<l n="15" xml:id="chapter-147-div-147-l-4395">schiere wart umbe in gedranc:</l>
					<l n="16" xml:id="chapter-147-div-147-l-4396">îwânet dar nâher spranc,</l>
					<l n="17" xml:id="chapter-147-div-147-l-4397">ein knappe valsches vrîe.</l>
					<l n="18" xml:id="chapter-147-div-147-l-4398">der bôt im kumpânîe.</l>
					<l n="19" xml:id="chapter-147-div-147-l-4399">der knappe sprach: "got halde dich!</l>
					<l n="20" xml:id="chapter-147-div-147-l-4400">bat reden mîn muoter mich,</l>
					<l n="21" xml:id="chapter-147-div-147-l-4401">ê daz ich schiede von ir hûs.</l>
					<l n="22" xml:id="chapter-147-div-147-l-4402">ich sihe hie manegen Artûs:</l>
					<l n="23" xml:id="chapter-147-div-147-l-4403">wer sol mich ritter machen?"</l>
					<l n="24" xml:id="chapter-147-div-147-l-4404">îwânet begunde lachen,</l>
					<l n="25" xml:id="chapter-147-div-147-l-4405">er sprach: "dû ensihs des rehten niht,</l>
					<l n="26" xml:id="chapter-147-div-147-l-4406">daz aber schiere nû geschiht."</l>
					<l n="27" xml:id="chapter-147-div-147-l-4407">er vuorte in în zem palas,</l>
					<l n="28" xml:id="chapter-147-div-147-l-4408">dâ diu werde massenîe was.</l>
					<l n="29" xml:id="chapter-147-div-147-l-4409">sus vil kunde er in schalle,</l>
					<l n="30" xml:id="chapter-147-div-147-l-4410">er sprach: "got halde iuch herren alle,</l>
				</div>
			</div>
			<div n="148" xml:id="chapter-148" type="chapter" data-level="1">
				<div xml:id="chapter-148-div-148" data-level="2">
					<l n="1" xml:id="chapter-148-div-148-l-4411">benamen den künec und des wîp!</l>
					<l n="2" xml:id="chapter-148-div-148-l-4412">mir gebôt mîn muoter an den lîp,</l>
					<l n="3" xml:id="chapter-148-div-148-l-4413">daz ich die gruozte sunder.</l>
					<l n="4" xml:id="chapter-148-div-148-l-4414">die ob der tavelrunder</l>
					<l n="5" xml:id="chapter-148-div-148-l-4415">von rehtem prîse heten stat,</l>
					<l n="6" xml:id="chapter-148-div-148-l-4416">die selben si mich grüezen bat.</l>
					<l n="7" xml:id="chapter-148-div-148-l-4417">dar an ein kunst mich verbirt,</l>
					<l n="8" xml:id="chapter-148-div-148-l-4418">ich enweiz niht welher hinne ist wirt.</l>
					<l n="9" xml:id="chapter-148-div-148-l-4419">dem hât ein ritter her enboten</l>
					<l n="10" xml:id="chapter-148-div-148-l-4420">(den sach ich allenthalben roten),</l>
					<l n="11" xml:id="chapter-148-div-148-l-4421">er welle sîn dâ ûze bîten.</l>
					<l n="12" xml:id="chapter-148-div-148-l-4422">mich dunket er welle strîten.</l>
					<l n="13" xml:id="chapter-148-div-148-l-4423">im ist ouch leit daz er den wîn</l>
					<l n="14" xml:id="chapter-148-div-148-l-4424">vergôz ûf die künegîn.</l>
					<l n="15" xml:id="chapter-148-div-148-l-4425">ouwî wan hete ich sîn gewant</l>
					<l n="16" xml:id="chapter-148-div-148-l-4426">emphangen von des küneges hant!</l>
					<l n="17" xml:id="chapter-148-div-148-l-4427">sô wære ich vreuden rîche,</l>
					<l n="18" xml:id="chapter-148-div-148-l-4428">wan ez stêt sô ritterlîche."</l>
					<l n="19" xml:id="chapter-148-div-148-l-4429">der knappe unbetwungen</l>
					<l n="20" xml:id="chapter-148-div-148-l-4430">wart harte vil gedrungen,</l>
					<l n="21" xml:id="chapter-148-div-148-l-4431">gehurtet her unde dar.</l>
					<l n="22" xml:id="chapter-148-div-148-l-4432">si nâmen sîner varwe war:</l>
					<l n="23" xml:id="chapter-148-div-148-l-4433">diz was selpschouwet,</l>
					<l n="24" xml:id="chapter-148-div-148-l-4434">geherret noch gevrouwet</l>
					<l n="25" xml:id="chapter-148-div-148-l-4435">wart nie minneclîcher vruht.</l>
					<l n="26" xml:id="chapter-148-div-148-l-4436">got was in einer süezen zuht,</l>
					<l n="27" xml:id="chapter-148-div-148-l-4437">dô er Parzivâlen worhte.</l>
					<l n="28" xml:id="chapter-148-div-148-l-4438">der vreise wênec vorhte,</l>
					<l n="29" xml:id="chapter-148-div-148-l-4439">sus wart er vür Artûsen brâht.</l>
					<l n="30" xml:id="chapter-148-div-148-l-4440">an dem got wunsches hete erdâht,</l>
				</div>
			</div>
			<div n="149" xml:id="chapter-149" type="chapter" data-level="1">
				<div xml:id="chapter-149-div-149" data-level="2">
					<l n="1" xml:id="chapter-149-div-149-l-4441">im kunde niemen vîent sîn.</l>
					<l n="2" xml:id="chapter-149-div-149-l-4442">dô besach in ouch diu künegîn,</l>
					<l n="3" xml:id="chapter-149-div-149-l-4443">ê si schiede von dem palas,</l>
					<l n="4" xml:id="chapter-149-div-149-l-4444">dâ si dâ vor begozzen was.</l>
					<l n="5" xml:id="chapter-149-div-149-l-4445">Artûs an den knappen sach,</l>
					<l n="6" xml:id="chapter-149-div-149-l-4446">zuo dem tumben er dô sprach:</l>
					<l n="7" xml:id="chapter-149-div-149-l-4447">"juncherre, got vergelde iu gruoz,</l>
					<l n="8" xml:id="chapter-149-div-149-l-4448">den ich gerne dienen muoz</l>
					<l n="9" xml:id="chapter-149-div-149-l-4449">mit dem lîbe und mit dem guote.</l>
					<l n="10" xml:id="chapter-149-div-149-l-4450">des ist mir wol ze muote."</l>
					<l n="11" xml:id="chapter-149-div-149-l-4451">"wolde et got, wan wære daz wâr!</l>
					<l n="12" xml:id="chapter-149-div-149-l-4452">der wîle dunket mich ein jâr</l>
					<l n="13" xml:id="chapter-149-div-149-l-4453">daz ich niht ritter wesen sol.</l>
					<l n="14" xml:id="chapter-149-div-149-l-4454">daz tuot mir wirs denne wol:</l>
					<l n="15" xml:id="chapter-149-div-149-l-4455">nû ensûmet mich niht mêre,</l>
					<l n="16" xml:id="chapter-149-div-149-l-4456">phleget mîn nâch ritters êre."</l>
					<l n="17" xml:id="chapter-149-div-149-l-4457">"daz tuon ich gerne" sprach der wirt.</l>
					<l n="18" xml:id="chapter-149-div-149-l-4458">"ob werdekeit mich niht verbirt,</l>
					<l n="19" xml:id="chapter-149-div-149-l-4459">dû bist wol sô gehiure,</l>
					<l n="20" xml:id="chapter-149-div-149-l-4460">rîch an koste stiure</l>
					<l n="21" xml:id="chapter-149-div-149-l-4461">wirt dir mîn gâbe undertân.</l>
					<l n="22" xml:id="chapter-149-div-149-l-4462">deiswâr ich solz ungerne lân.</l>
					<l n="23" xml:id="chapter-149-div-149-l-4463">dû solt unz morgen beiten:</l>
					<l n="24" xml:id="chapter-149-div-149-l-4464">ich wil dich wol bereiten."</l>
					<l n="25" xml:id="chapter-149-div-149-l-4465">der wol geborne knappe</l>
					<l n="26" xml:id="chapter-149-div-149-l-4466">hielt gagernde als ein trappe.</l>
					<l n="27" xml:id="chapter-149-div-149-l-4467">er sprach: "ich enwil hie nihtes biten.</l>
					<l n="28" xml:id="chapter-149-div-149-l-4468">mir kom ein ritter widerriten:</l>
					<l n="29" xml:id="chapter-149-div-149-l-4469">mac mir des harnas werden niht,</l>
					<l n="30" xml:id="chapter-149-div-149-l-4470">ich enruoche wer küneges gâbe giht.</l>
				</div>
			</div>
			<div n="150" xml:id="chapter-150" type="chapter" data-level="1">
				<div xml:id="chapter-150-div-150" data-level="2">
					<l n="1" xml:id="chapter-150-div-150-l-4471">sô gît aber mir diu muoter mîn:</l>
					<l n="2" xml:id="chapter-150-div-150-l-4472">ich wæne doch diust ein künegîn."</l>
					<l n="3" xml:id="chapter-150-div-150-l-4473">Artûs sprach zem knappen sân:</l>
					<l n="4" xml:id="chapter-150-div-150-l-4474">"daz harnas vüert an im ein man,</l>
					<l n="5" xml:id="chapter-150-div-150-l-4475">daz ich dirs niht getörste geben.</l>
					<l n="6" xml:id="chapter-150-div-150-l-4476">ich muoz doch sus mit kumber leben</l>
					<l n="7" xml:id="chapter-150-div-150-l-4477">âne alle mîne schulde,</l>
					<l n="8" xml:id="chapter-150-div-150-l-4478">sît ich darbe sîner hulde.</l>
					<l n="9" xml:id="chapter-150-div-150-l-4479">ez ist îthêr von Gaheviez,</l>
					<l n="10" xml:id="chapter-150-div-150-l-4480">der trûren mir duch vreude stiez."</l>
					<l n="11" xml:id="chapter-150-div-150-l-4481">"ir wæret ein künec milde,</l>
					<l n="12" xml:id="chapter-150-div-150-l-4482">ob iuch solher gâbe bevilde.</l>
					<l n="13" xml:id="chapter-150-div-150-l-4483">gebetz im dar" sprach Keie sân</l>
					<l n="14" xml:id="chapter-150-div-150-l-4484">"und lât in zuo zim ûf den plân,</l>
					<l n="15" xml:id="chapter-150-div-150-l-4485">sol iemen bringen uns den koph.</l>
					<l n="16" xml:id="chapter-150-div-150-l-4486">hie helt diu geisel, dort der toph:</l>
					<l n="17" xml:id="chapter-150-div-150-l-4487">lâtz kint in umbe trîben,</l>
					<l n="18" xml:id="chapter-150-div-150-l-4488">sô lebet manz vor den wîben.</l>
					<l n="19" xml:id="chapter-150-div-150-l-4489">ez muoz noch dicke bâgen</l>
					<l n="20" xml:id="chapter-150-div-150-l-4490">und solhe schanze wâgen.</l>
					<l n="21" xml:id="chapter-150-div-150-l-4491">ich ensorge umbe ir deweders leben:</l>
					<l n="22" xml:id="chapter-150-div-150-l-4492">man sol hunde nâch ebers houbet geben."</l>
					<l n="23" xml:id="chapter-150-div-150-l-4493">"ungerne wolde ich im versagen,</l>
					<l n="24" xml:id="chapter-150-div-150-l-4494">wan daz ich vürhte er werde erslagen,</l>
					<l n="25" xml:id="chapter-150-div-150-l-4495">dem ich helfen sol der ritterschaft"</l>
					<l n="26" xml:id="chapter-150-div-150-l-4496">sprach Artûs ûz triuwen kraft.</l>
					<l n="27" xml:id="chapter-150-div-150-l-4497">der knappe iedoch die gâbe emphienc,</l>
					<l n="28" xml:id="chapter-150-div-150-l-4498">dâ von ein jâmer sît ergienc.</l>
					<l n="29" xml:id="chapter-150-div-150-l-4499">dô was im von dem künege gâch.</l>
					<l n="30" xml:id="chapter-150-div-150-l-4500">junge und alde im drungen nâch:</l>
				</div>
			</div>
			<div n="151" xml:id="chapter-151" type="chapter" data-level="1">
				<div xml:id="chapter-151-div-151" data-level="2">
					<l n="1" xml:id="chapter-151-div-151-l-4501">îwânet in an der hende zôch</l>
					<l n="2" xml:id="chapter-151-div-151-l-4502">vür eine louben niht ze hôch.</l>
					<l n="3" xml:id="chapter-151-div-151-l-4503">dô sach er vür unde wider:</l>
					<l n="4" xml:id="chapter-151-div-151-l-4504">ouch was diu loube sô nider,</l>
					<l n="5" xml:id="chapter-151-div-151-l-4505">daz er drûfe hôrte und ouch ersach</l>
					<l n="6" xml:id="chapter-151-div-151-l-4506">dâ von ein trûren im geschach.</l>
					<l n="7" xml:id="chapter-151-div-151-l-4507">dâ wolde ouch diu künegîn</l>
					<l n="8" xml:id="chapter-151-div-151-l-4508">selbe an dem venster sîn</l>
					<l n="9" xml:id="chapter-151-div-151-l-4509">mit rittern und mit vrouwen.</l>
					<l n="10" xml:id="chapter-151-div-151-l-4510">die begunden in alle schouwen.</l>
					<l n="11" xml:id="chapter-151-div-151-l-4511">dâ saz vrou Cunnewâre,</l>
					<l n="12" xml:id="chapter-151-div-151-l-4512">diu fiere und diu klâre.</l>
					<l n="13" xml:id="chapter-151-div-151-l-4513">diu enlachete deheinen wîs,</l>
					<l n="14" xml:id="chapter-151-div-151-l-4514">si ensæhe in der den hœsten prîs</l>
					<l n="15" xml:id="chapter-151-div-151-l-4515">hete oder solde erwerben:</l>
					<l n="16" xml:id="chapter-151-div-151-l-4516">si wolde ê sus ersterben.</l>
					<l n="17" xml:id="chapter-151-div-151-l-4517">allez lachen si vermeit,</l>
					<l n="18" xml:id="chapter-151-div-151-l-4518">unz daz der knappe vür si reit:</l>
					<l n="19" xml:id="chapter-151-div-151-l-4519">dô erlachete ir minneclîcher munt.</l>
					<l n="20" xml:id="chapter-151-div-151-l-4520">des wart ir rücke ungesunt.</l>
					<l n="21" xml:id="chapter-151-div-151-l-4521">dô nam Keie seneschalt</l>
					<l n="22" xml:id="chapter-151-div-151-l-4522">vroun Cunnewâren de Lalant</l>
					<l n="23" xml:id="chapter-151-div-151-l-4523">mit ir reiden hâre.</l>
					<l n="24" xml:id="chapter-151-div-151-l-4524">ir lange zöphe klâre</l>
					<l n="25" xml:id="chapter-151-div-151-l-4525">die want er umbe sîne hant:</l>
					<l n="26" xml:id="chapter-151-div-151-l-4526">er spancte si âne türbant.</l>
					<l n="27" xml:id="chapter-151-div-151-l-4527">ir rücke wart dehein eit gestabet,</l>
					<l n="28" xml:id="chapter-151-div-151-l-4528">doch wart ein stap sô dran gehabet,</l>
					<l n="29" xml:id="chapter-151-div-151-l-4529">unz daz sîn siusen gar verswanc,</l>
					<l n="30" xml:id="chapter-151-div-151-l-4530">durch die wât und durch ir vel ez dranc.</l>
				</div>
			</div>
			<div n="152" xml:id="chapter-152" type="chapter" data-level="1">
				<div xml:id="chapter-152-div-152" data-level="2">
					<l n="1" xml:id="chapter-152-div-152-l-4531">dô sprach der unwîse:</l>
					<l n="2" xml:id="chapter-152-div-152-l-4532">"iuwerm werden prîse</l>
					<l n="3" xml:id="chapter-152-div-152-l-4533">ist gegeben ein smæhiu letze:</l>
					<l n="4" xml:id="chapter-152-div-152-l-4534">ich bin sîn vengec netze,</l>
					<l n="5" xml:id="chapter-152-div-152-l-4535">ich sol in wider in iuch smiden</l>
					<l n="6" xml:id="chapter-152-div-152-l-4536">daz irs emphindet ûf den liden.</l>
					<l n="7" xml:id="chapter-152-div-152-l-4537">ez ist dem künege Artûs</l>
					<l n="8" xml:id="chapter-152-div-152-l-4538">ûf sînen hof und in sîn hûs</l>
					<l n="9" xml:id="chapter-152-div-152-l-4539">sô manec werder man geriten,</l>
					<l n="10" xml:id="chapter-152-div-152-l-4540">durch den ir lachen hât vermiten,</l>
					<l n="11" xml:id="chapter-152-div-152-l-4541">und lachet nû durch einen man</l>
					<l n="12" xml:id="chapter-152-div-152-l-4542">der niht mit ritters vuore kan."</l>
					<l n="13" xml:id="chapter-152-div-152-l-4543">in zorne wunders vil geschiht.</l>
					<l n="14" xml:id="chapter-152-div-152-l-4544">sîns slages wære im erteilet niht</l>
					<l n="15" xml:id="chapter-152-div-152-l-4545">vor dem rîche ûf dise maget,</l>
					<l n="16" xml:id="chapter-152-div-152-l-4546">diu vil von vriunden wart geklaget,</l>
					<l n="17" xml:id="chapter-152-div-152-l-4547">ob si halt schilt solde tragen.</l>
					<l n="18" xml:id="chapter-152-div-152-l-4548">diu ungevuoge ist dâ geslagen</l>
					<l n="19" xml:id="chapter-152-div-152-l-4549">(wan si was von arte ein vürstîn),</l>
					<l n="20" xml:id="chapter-152-div-152-l-4550">Orilus und Lehelîn,</l>
					<l n="21" xml:id="chapter-152-div-152-l-4551">ir bruoder, hetenz die gesehen,</l>
					<l n="22" xml:id="chapter-152-div-152-l-4552">der slege minner wære geschehen.</l>
					<l n="23" xml:id="chapter-152-div-152-l-4553">der verswigen Antanôr,</l>
					<l n="24" xml:id="chapter-152-div-152-l-4554">der durch swîgen dûhte ein tôr,</l>
					<l n="25" xml:id="chapter-152-div-152-l-4555">sîn rede und ir lachen</l>
					<l n="26" xml:id="chapter-152-div-152-l-4556">was gezilt mit einen sachen:</l>
					<l n="27" xml:id="chapter-152-div-152-l-4557">er enwolde nimmer wort gesagen,</l>
					<l n="28" xml:id="chapter-152-div-152-l-4558">si enlachete diu dâ wart geslagen.</l>
					<l n="29" xml:id="chapter-152-div-152-l-4559">dô ir lachen wart getân,</l>
					<l n="30" xml:id="chapter-152-div-152-l-4560">sîn munt sprach ze Keien sân:</l>
				</div>
			</div>
			<div n="153" xml:id="chapter-153" type="chapter" data-level="1">
				<div xml:id="chapter-153-div-153" data-level="2">
					<l n="1" xml:id="chapter-153-div-153-l-4561">"got weiz, her seneschalt,</l>
					<l n="2" xml:id="chapter-153-div-153-l-4562">daz Cunnewâre de Lalant</l>
					<l n="3" xml:id="chapter-153-div-153-l-4563">durch den knappen ist zebert,</l>
					<l n="4" xml:id="chapter-153-div-153-l-4564">iuwer vreude es wirt verzert</l>
					<l n="5" xml:id="chapter-153-div-153-l-4565">noch von sîner hende,</l>
					<l n="6" xml:id="chapter-153-div-153-l-4566">er ensî nie sô ellende."</l>
					<l n="7" xml:id="chapter-153-div-153-l-4567">"sît iuwer êrste rede mir dreut,</l>
					<l n="8" xml:id="chapter-153-div-153-l-4568">ich wæne irs wênec iuch gevreut."</l>
					<l n="9" xml:id="chapter-153-div-153-l-4569">sîn brât wart gâlûnet,</l>
					<l n="10" xml:id="chapter-153-div-153-l-4570">mit slegen vil gerûnet</l>
					<l n="11" xml:id="chapter-153-div-153-l-4571">dem witzehaften tôren</l>
					<l n="12" xml:id="chapter-153-div-153-l-4572">mit viusten in sîn ôren:</l>
					<l n="13" xml:id="chapter-153-div-153-l-4573">daz tet Keie sunder twâl.</l>
					<l n="14" xml:id="chapter-153-div-153-l-4574">dô muoste der junge Parzivâl</l>
					<l n="15" xml:id="chapter-153-div-153-l-4575">disen kumber schouwen.</l>
					<l n="16" xml:id="chapter-153-div-153-l-4576">Antanors und der vrouwen,</l>
					<l n="17" xml:id="chapter-153-div-153-l-4577">im was von herzen leit ir nôt:</l>
					<l n="18" xml:id="chapter-153-div-153-l-4578">vil dicke er greif zem gabilôt.</l>
					<l n="19" xml:id="chapter-153-div-153-l-4579">vor der künegîn was solh gedranc,</l>
					<l n="20" xml:id="chapter-153-div-153-l-4580">daz er durch daz vermeit den swanc.</l>
					<l n="21" xml:id="chapter-153-div-153-l-4581">urloup nam do îwânet</l>
					<l n="22" xml:id="chapter-153-div-153-l-4582">zem fil li roi Gahmuret,</l>
					<l n="23" xml:id="chapter-153-div-153-l-4583">des reise al eine wart getân</l>
					<l n="24" xml:id="chapter-153-div-153-l-4584">hin ûz gein îthêr ûf den plân.</l>
					<l n="25" xml:id="chapter-153-div-153-l-4585">dem sagete er solhiu mære,</l>
					<l n="26" xml:id="chapter-153-div-153-l-4586">daz niemen dinne wære</l>
					<l n="27" xml:id="chapter-153-div-153-l-4587">der tjostierens gerte.</l>
					<l n="28" xml:id="chapter-153-div-153-l-4588">"der künec mich gâbe werte.</l>
					<l n="29" xml:id="chapter-153-div-153-l-4589">ich sagete, als dû mir verjæhe,</l>
					<l n="30" xml:id="chapter-153-div-153-l-4590">wiez âne danc geschæhe</l>
				</div>
			</div>
			<div n="154" xml:id="chapter-154" type="chapter" data-level="1">
				<div xml:id="chapter-154-div-154" data-level="2">
					<l n="1" xml:id="chapter-154-div-154-l-4591">daz dû den wîn vergüzze,</l>
					<l n="2" xml:id="chapter-154-div-154-l-4592">unvuoge dich verdrüzze.</l>
					<l n="3" xml:id="chapter-154-div-154-l-4593">ir deheinen lüstet strîtes.</l>
					<l n="4" xml:id="chapter-154-div-154-l-4594">gip mir dâ dû ûfe rîtes,</l>
					<l n="5" xml:id="chapter-154-div-154-l-4595">und dar zuo al dîn harnas:</l>
					<l n="6" xml:id="chapter-154-div-154-l-4596">daz emphienc ich ûf dem palas,</l>
					<l n="7" xml:id="chapter-154-div-154-l-4597">dar inne ich ritter werden muoz.</l>
					<l n="8" xml:id="chapter-154-div-154-l-4598">widersaget sî dir mîn gruoz,</l>
					<l n="9" xml:id="chapter-154-div-154-l-4599">ob dû mirz ungerne gîs.</l>
					<l n="10" xml:id="chapter-154-div-154-l-4600">wer mich, ob dû bî witzen gîs.</l>
					<l n="11" xml:id="chapter-154-div-154-l-4601">der künec von Kukûmerlant</l>
					<l n="12" xml:id="chapter-154-div-154-l-4602">sprach: "hât Artûses hant</l>
					<l n="13" xml:id="chapter-154-div-154-l-4603">dir mîn harnas gegeben,</l>
					<l n="14" xml:id="chapter-154-div-154-l-4604">deiswâr daz tæte er ouch mîn leben,</l>
					<l n="15" xml:id="chapter-154-div-154-l-4605">möhtestû mirz an gewinnen.</l>
					<l n="16" xml:id="chapter-154-div-154-l-4606">sus kan er vriunde minnen:</l>
					<l n="17" xml:id="chapter-154-div-154-l-4607">was er dir aber ê iht holt?</l>
					<l n="18" xml:id="chapter-154-div-154-l-4608">dîn dienst gedient sô schier den solt."</l>
					<l n="19" xml:id="chapter-154-div-154-l-4609">"ich getar wol dienen swaz ich sol:</l>
					<l n="20" xml:id="chapter-154-div-154-l-4610">ouch hât er mich gewert vil wol.</l>
					<l n="21" xml:id="chapter-154-div-154-l-4611">gip her und lâz dîn lantreht:</l>
					<l n="22" xml:id="chapter-154-div-154-l-4612">ich enwil niht langer sîn ein kneht,</l>
					<l n="23" xml:id="chapter-154-div-154-l-4613">ich sol schildes ambet hân."</l>
					<l n="24" xml:id="chapter-154-div-154-l-4614">er greif im nâch dem zoume sân:</l>
					<l n="25" xml:id="chapter-154-div-154-l-4615">"dû maht wol wesen Lehelîn,</l>
					<l n="26" xml:id="chapter-154-div-154-l-4616">von dem mir klagete diu muoter mîn."</l>
					<l n="27" xml:id="chapter-154-div-154-l-4617">der ritter umbe kêrte den schaft</l>
					<l n="28" xml:id="chapter-154-div-154-l-4618">und stach den knappen sô mit kraft,</l>
					<l n="29" xml:id="chapter-154-div-154-l-4619">daz er und sîn pherdelîn</l>
					<l n="30" xml:id="chapter-154-div-154-l-4620">muosten vallende ûf die bluomen sîn.</l>
				</div>
			</div>
			<div n="155" xml:id="chapter-155" type="chapter" data-level="1">
				<div xml:id="chapter-155-div-155" data-level="2">
					<l n="1" xml:id="chapter-155-div-155-l-4621">der helt was zornes dræte:</l>
					<l n="2" xml:id="chapter-155-div-155-l-4622">er sluoc in daz im wæte</l>
					<l n="3" xml:id="chapter-155-div-155-l-4623">von dem schafte ûzer swarten bluot.</l>
					<l n="4" xml:id="chapter-155-div-155-l-4624">Parzivâl der knappe guot</l>
					<l n="5" xml:id="chapter-155-div-155-l-4625">stuont al zornec ûf dem plân.</l>
					<l n="6" xml:id="chapter-155-div-155-l-4626">sîn gabilôt begreif er sân.</l>
					<l n="7" xml:id="chapter-155-div-155-l-4627">dâ der helm und diu barbier</l>
					<l n="8" xml:id="chapter-155-div-155-l-4628">sich locheten ob dem hersenier,</l>
					<l n="9" xml:id="chapter-155-div-155-l-4629">durchz ouge in sneit daz gabilôt</l>
					<l n="10" xml:id="chapter-155-div-155-l-4630">und durch den nac, sô daz er tôt</l>
					<l n="11" xml:id="chapter-155-div-155-l-4631">viel, der valscheit widersaz.</l>
					<l n="12" xml:id="chapter-155-div-155-l-4632">wîbe siufzen, herzen jâmers kraz</l>
					<l n="13" xml:id="chapter-155-div-155-l-4633">gap îthêrs tôt von Gaheviez.</l>
					<l n="14" xml:id="chapter-155-div-155-l-4634">der wîben nazziu ougen liez,</l>
					<l n="15" xml:id="chapter-155-div-155-l-4635">swelhiu sîner minne emphant,</l>
					<l n="16" xml:id="chapter-155-div-155-l-4636">durch die vreude ir was gerant</l>
					<l n="17" xml:id="chapter-155-div-155-l-4637">und ir schimph enschumphieret,</l>
					<l n="18" xml:id="chapter-155-div-155-l-4638">gein der riuhe gekondewieret.</l>
					<l n="19" xml:id="chapter-155-div-155-l-4639">Parzivâl der tumbe</l>
					<l n="20" xml:id="chapter-155-div-155-l-4640">kêrte in dicke al umbe:</l>
					<l n="21" xml:id="chapter-155-div-155-l-4641">er kunde im abe geziehen niht.</l>
					<l n="22" xml:id="chapter-155-div-155-l-4642">daz was ein wunderlîch geschiht:</l>
					<l n="23" xml:id="chapter-155-div-155-l-4643">helmes snüere noch sîniu schinnelier,</l>
					<l n="24" xml:id="chapter-155-div-155-l-4644">mit sînen blanken handen fier</l>
					<l n="25" xml:id="chapter-155-div-155-l-4645">kunde ers niht ûf gestricken</l>
					<l n="26" xml:id="chapter-155-div-155-l-4646">noch sus her abe gezwicken.</l>
					<l n="27" xml:id="chapter-155-div-155-l-4647">vil dicke erz doch versuochte,</l>
					<l n="28" xml:id="chapter-155-div-155-l-4648">wîsheit der unberuochte.</l>
					<l n="29" xml:id="chapter-155-div-155-l-4649">daz ors und daz pherdelîn</l>
					<l n="30" xml:id="chapter-155-div-155-l-4650">erhuoben einen sô hôhen grîn,</l>
				</div>
			</div>
			<div n="156" xml:id="chapter-156" type="chapter" data-level="1">
				<div xml:id="chapter-156-div-156" data-level="2">
					<l n="1" xml:id="chapter-156-div-156-l-4651">daz ez îwânet erhôrte</l>
					<l n="2" xml:id="chapter-156-div-156-l-4652">vor der stat an sgraben orte,</l>
					<l n="3" xml:id="chapter-156-div-156-l-4653">vroun Ginôvêren knappe und ir mâc.</l>
					<l n="4" xml:id="chapter-156-div-156-l-4654">dô er von dem orse erhôrte den bâc</l>
					<l n="5" xml:id="chapter-156-div-156-l-4655">und dô er niemen drûfe sach</l>
					<l n="6" xml:id="chapter-156-div-156-l-4656">(von sînen triuwen daz geschach</l>
					<l n="7" xml:id="chapter-156-div-156-l-4657">die er nâch Parzivâle truoc),</l>
					<l n="8" xml:id="chapter-156-div-156-l-4658">dô gâhte dar der knappe kluoc.</l>
					<l n="9" xml:id="chapter-156-div-156-l-4659">er vant îthêren tôt</l>
					<l n="10" xml:id="chapter-156-div-156-l-4660">und Parzivâlen in tumber nôt:</l>
					<l n="11" xml:id="chapter-156-div-156-l-4661">snellîche er zin beiden spranc.</l>
					<l n="12" xml:id="chapter-156-div-156-l-4662">dô sagete er Parzivâle danc</l>
					<l n="13" xml:id="chapter-156-div-156-l-4663">prîses des erwarp sîn hant</l>
					<l n="14" xml:id="chapter-156-div-156-l-4664">an dem von Kukûmerlant.</l>
					<l n="15" xml:id="chapter-156-div-156-l-4665">"got lône dir! nû rât waz ich tuo.</l>
					<l n="16" xml:id="chapter-156-div-156-l-4666">ich kan hie harte wênec zuo:</l>
					<l n="17" xml:id="chapter-156-div-156-l-4667">wie bringe ichz ab im und an mich?"</l>
					<l n="18" xml:id="chapter-156-div-156-l-4668">"daz kan ich wol gelêren dich."</l>
					<l n="19" xml:id="chapter-156-div-156-l-4669">sus sprach der stolze îwânet</l>
					<l n="20" xml:id="chapter-156-div-156-l-4670">zem fil li roi Gahmuret.</l>
					<l n="21" xml:id="chapter-156-div-156-l-4671">entwâpent wart der tôte man</l>
					<l n="22" xml:id="chapter-156-div-156-l-4672">aldâ vor Nantes ûf dem plân</l>
					<l n="23" xml:id="chapter-156-div-156-l-4673">und an den lebenden geleget,</l>
					<l n="24" xml:id="chapter-156-div-156-l-4674">den dannoch grôziu tumpheit reget.</l>
					<l n="25" xml:id="chapter-156-div-156-l-4675">îwânet sprach: "diu ribalîn</l>
					<l n="26" xml:id="chapter-156-div-156-l-4676">suln niht under dem îser sîn:</l>
					<l n="27" xml:id="chapter-156-div-156-l-4677">dû solt nû tragen ritters kleit."</l>
					<l n="28" xml:id="chapter-156-div-156-l-4678">diu rede was Parzivâle leit.</l>
					<l n="29" xml:id="chapter-156-div-156-l-4679">dô sprach der knappe guoter:</l>
					<l n="30" xml:id="chapter-156-div-156-l-4680">"swaz mir gap mîn muoter,</l>
				</div>
			</div>
			<div n="157" xml:id="chapter-157" type="chapter" data-level="1">
				<div xml:id="chapter-157-div-157" data-level="2">
					<l n="1" xml:id="chapter-157-div-157-l-4681">des sol vil wênec von mir komen,</l>
					<l n="2" xml:id="chapter-157-div-157-l-4682">ez gê ze schaden oder ze vromen."</l>
					<l n="3" xml:id="chapter-157-div-157-l-4683">daz dûhte wunderlîch genuoc</l>
					<l n="4" xml:id="chapter-157-div-157-l-4684">îwâneten: der was kluoc,</l>
					<l n="5" xml:id="chapter-157-div-157-l-4685">iedoch muoste er im volgen.</l>
					<l n="6" xml:id="chapter-157-div-157-l-4686">er enwas im niht erbolgen:</l>
					<l n="7" xml:id="chapter-157-div-157-l-4687">zwuo liehte hosen îserîn</l>
					<l n="8" xml:id="chapter-157-div-157-l-4688">schuohte er im über diu ribalîn,</l>
					<l n="9" xml:id="chapter-157-div-157-l-4689">sunder leder mit zwein borten.</l>
					<l n="10" xml:id="chapter-157-div-157-l-4690">zwêne sporn dar zuo gehôrten:</l>
					<l n="11" xml:id="chapter-157-div-157-l-4691">er spien im an daz goldes werc.</l>
					<l n="12" xml:id="chapter-157-div-157-l-4692">ê er im büte dar den halsberc,</l>
					<l n="13" xml:id="chapter-157-div-157-l-4693">er stricte im umbe diu schinnelier.</l>
					<l n="14" xml:id="chapter-157-div-157-l-4694">sunder twâl vil harte schier</l>
					<l n="15" xml:id="chapter-157-div-157-l-4695">von vuoze ûf gewâpent wol</l>
					<l n="16" xml:id="chapter-157-div-157-l-4696">wart Parzivâl mit gernder dol.</l>
					<l n="17" xml:id="chapter-157-div-157-l-4697">dô iesch der knappe mære</l>
					<l n="18" xml:id="chapter-157-div-157-l-4698">sînen kochære.</l>
					<l n="19" xml:id="chapter-157-div-157-l-4699">"ich enreiche dir dehein gabilôt:</l>
					<l n="20" xml:id="chapter-157-div-157-l-4700">diu ritterschaft dir daz verbôt"</l>
					<l n="21" xml:id="chapter-157-div-157-l-4701">sprach îwânet der knappe wert.</l>
					<l n="22" xml:id="chapter-157-div-157-l-4702">der gurte im umbe ein scharphez swert:</l>
					<l n="23" xml:id="chapter-157-div-157-l-4703">daz lêrte er in ûz ziehen</l>
					<l n="24" xml:id="chapter-157-div-157-l-4704">und widerriet im vliehen.</l>
					<l n="25" xml:id="chapter-157-div-157-l-4705">dô zôch er im dar nâher sân</l>
					<l n="26" xml:id="chapter-157-div-157-l-4706">des tôten mannes kastelân,</l>
					<l n="27" xml:id="chapter-157-div-157-l-4707">daz truoc bein hôch und lanc.</l>
					<l n="28" xml:id="chapter-157-div-157-l-4708">er gewâpende in den satel spranc:</l>
					<l n="29" xml:id="chapter-157-div-157-l-4709">er engerte stegereifes niht.</l>
					<l n="30" xml:id="chapter-157-div-157-l-4710">dem man noch snelheite giht,</l>
				</div>
			</div>
			<div n="158" xml:id="chapter-158" type="chapter" data-level="1">
				<div xml:id="chapter-158-div-158" data-level="2">
					<l n="1" xml:id="chapter-158-div-158-l-4711">îwâneten niht bevilde,</l>
					<l n="2" xml:id="chapter-158-div-158-l-4712">er enlêrte in underm schilde</l>
					<l n="3" xml:id="chapter-158-div-158-l-4713">künsteclîch gebâren</l>
					<l n="4" xml:id="chapter-158-div-158-l-4714">und der vînde schaden vâren.</l>
					<l n="5" xml:id="chapter-158-div-158-l-4715">er bôt im in die hant ein sper:</l>
					<l n="6" xml:id="chapter-158-div-158-l-4716">daz was gar âne sîne ger,</l>
					<l n="7" xml:id="chapter-158-div-158-l-4717">doch vrâcte er in: "war zuo ist diz vrum?"</l>
					<l n="8" xml:id="chapter-158-div-158-l-4718">"swer gein dir zer tjoste kum,</l>
					<l n="9" xml:id="chapter-158-div-158-l-4719">dâ soltûz balde brechen,</l>
					<l n="10" xml:id="chapter-158-div-158-l-4720">durch sînen schilt verstechen.</l>
					<l n="11" xml:id="chapter-158-div-158-l-4721">wiltû des vil getrîben,</l>
					<l n="12" xml:id="chapter-158-div-158-l-4722">man lobet dich vor den wîben."</l>
					<l n="13" xml:id="chapter-158-div-158-l-4723">als uns diu âventiure giht,</l>
					<l n="14" xml:id="chapter-158-div-158-l-4724">von Kölne noch von Mâstrieht</l>
					<l n="15" xml:id="chapter-158-div-158-l-4725">dehein schildære entwürfe in baz,</l>
					<l n="16" xml:id="chapter-158-div-158-l-4726">denne als er ûf dem orse saz.</l>
					<l n="17" xml:id="chapter-158-div-158-l-4727">dô sprach er z îwâneten sân:</l>
					<l n="18" xml:id="chapter-158-div-158-l-4728">"lieber vriunt, mîn kumpân,</l>
					<l n="19" xml:id="chapter-158-div-158-l-4729">ich hân hie erworben des ich bat.</l>
					<l n="20" xml:id="chapter-158-div-158-l-4730">dû solt mîn dienest in die stat</l>
					<l n="21" xml:id="chapter-158-div-158-l-4731">dem künege Artûse sagen</l>
					<l n="22" xml:id="chapter-158-div-158-l-4732">und ouch mîn hôhez laster klagen.</l>
					<l n="23" xml:id="chapter-158-div-158-l-4733">brinc im wider sîn goltvaz.</l>
					<l n="24" xml:id="chapter-158-div-158-l-4734">ein ritter sich an mir vergaz,</l>
					<l n="25" xml:id="chapter-158-div-158-l-4735">daz er die juncvrouwen sluoc</l>
					<l n="26" xml:id="chapter-158-div-158-l-4736">durch daz si lachens mîn gewuoc.</l>
					<l n="27" xml:id="chapter-158-div-158-l-4737">mich müent ir jæmerlîchen wort,</l>
					<l n="28" xml:id="chapter-158-div-158-l-4738">diu enrüerent mir dehein herzen ort:</l>
					<l n="29" xml:id="chapter-158-div-158-l-4739">jâ muoz enmitten drinne sîn</l>
					<l n="30" xml:id="chapter-158-div-158-l-4740">der vrouwen ungedienter pîn.</l>
				</div>
			</div>
			<div n="159" xml:id="chapter-159" type="chapter" data-level="1">
				<div xml:id="chapter-159-div-159" data-level="2">
					<l n="1" xml:id="chapter-159-div-159-l-4741">nû tuoz durch dîne gesellekeit</l>
					<l n="2" xml:id="chapter-159-div-159-l-4742">und lâz dir sîn mîn laster leit.</l>
					<l n="3" xml:id="chapter-159-div-159-l-4743">got hüete dîn! ich wil von dir varn</l>
					<l n="4" xml:id="chapter-159-div-159-l-4744">der mac uns beide wol bewarn."</l>
					<l n="5" xml:id="chapter-159-div-159-l-4745">îthêrn von Gaheviez</l>
					<l n="6" xml:id="chapter-159-div-159-l-4746">er jæmerlîche ligen liez:</l>
					<l n="7" xml:id="chapter-159-div-159-l-4747">der was, doch tôt, sô minneclîch.</l>
					<l n="8" xml:id="chapter-159-div-159-l-4748">lebende was er sælden rîch.</l>
					<l n="9" xml:id="chapter-159-div-159-l-4749">wære ritterschaft sîn endes wer</l>
					<l n="10" xml:id="chapter-159-div-159-l-4750">zer tjost durch schilt mit einem sper,</l>
					<l n="11" xml:id="chapter-159-div-159-l-4751">wer klagete denne die wunders nôt?</l>
					<l n="12" xml:id="chapter-159-div-159-l-4752">er starp von einem gabilôt.</l>
					<l n="13" xml:id="chapter-159-div-159-l-4753">îwânet ûf in dô brach</l>
					<l n="14" xml:id="chapter-159-div-159-l-4754">der liehten bluomen zeinem dach.</l>
					<l n="15" xml:id="chapter-159-div-159-l-4755">er stiez den gabilôtes stil</l>
					<l n="16" xml:id="chapter-159-div-159-l-4756">zuo zim, nâch der marter zil</l>
					<l n="17" xml:id="chapter-159-div-159-l-4757">der knappe kiusche unde stolz</l>
					<l n="18" xml:id="chapter-159-div-159-l-4758">dructe en kriuzes wîs ein holz</l>
					<l n="19" xml:id="chapter-159-div-159-l-4759">durch des gabilôtes snîden.</l>
					<l n="20" xml:id="chapter-159-div-159-l-4760">dô enwolde er niht vermîden,</l>
					<l n="21" xml:id="chapter-159-div-159-l-4761">hin in die stat er sagete</l>
					<l n="22" xml:id="chapter-159-div-159-l-4762">des manec wîp verzagete</l>
					<l n="23" xml:id="chapter-159-div-159-l-4763">und des manec ritter weinde.</l>
					<l n="24" xml:id="chapter-159-div-159-l-4764">der klagende triuwe erscheinde</l>
					<l n="25" xml:id="chapter-159-div-159-l-4765">(dâ wart jâmers vil gedolt),</l>
					<l n="26" xml:id="chapter-159-div-159-l-4766">der tôte schône wart geholt.</l>
					<l n="27" xml:id="chapter-159-div-159-l-4767">diu künegîn reit ûz der stat,</l>
					<l n="28" xml:id="chapter-159-div-159-l-4768">daz heilectuom si vüeren bat</l>
					<l n="29" xml:id="chapter-159-div-159-l-4769">ob dem künege von Kukûmerlant,</l>
					<l n="30" xml:id="chapter-159-div-159-l-4770">den tôte Parzivâles hant.</l>
				</div>
			</div>
			<div n="160" xml:id="chapter-160" type="chapter" data-level="1">
				<div xml:id="chapter-160-div-160" data-level="2">
					<l n="1" xml:id="chapter-160-div-160-l-4771">vrou Ginôvêr diu künegîn</l>
					<l n="2" xml:id="chapter-160-div-160-l-4772">sprach jæmerlîcher worte sin:</l>
					<l n="3" xml:id="chapter-160-div-160-l-4773">"ouwê und heiâ hei!</l>
					<l n="4" xml:id="chapter-160-div-160-l-4774">Artûses werdekeit enzwei</l>
					<l n="5" xml:id="chapter-160-div-160-l-4775">sol brechen noch diz wunder,</l>
					<l n="6" xml:id="chapter-160-div-160-l-4776">der ob der tavelrunder</l>
					<l n="7" xml:id="chapter-160-div-160-l-4777">den hœsten prîs solde tragen,</l>
					<l n="8" xml:id="chapter-160-div-160-l-4778">daz der vor Nantes liget erslagen.</l>
					<l n="9" xml:id="chapter-160-div-160-l-4779">sîns erbeteils er gerte,</l>
					<l n="10" xml:id="chapter-160-div-160-l-4780">dâ man in sterbens werte.</l>
					<l n="11" xml:id="chapter-160-div-160-l-4781">er was doch massenîe alhie</l>
					<l n="12" xml:id="chapter-160-div-160-l-4782">alsô, daz dehein ôre nie</l>
					<l n="13" xml:id="chapter-160-div-160-l-4783">dehein sîn untât vernam.</l>
					<l n="14" xml:id="chapter-160-div-160-l-4784">er was vor wildem valsche zam:</l>
					<l n="15" xml:id="chapter-160-div-160-l-4785">der was vil gar von im geschaben.</l>
					<l n="16" xml:id="chapter-160-div-160-l-4786">nû muoz ich alze vruo begraben</l>
					<l n="17" xml:id="chapter-160-div-160-l-4787">ein slôz ob dem prîse.</l>
					<l n="18" xml:id="chapter-160-div-160-l-4788">sîn herze an zühten wîse,</l>
					<l n="19" xml:id="chapter-160-div-160-l-4789">ob dem slôze ein hantveste,</l>
					<l n="20" xml:id="chapter-160-div-160-l-4790">riet im benamen daz beste,</l>
					<l n="21" xml:id="chapter-160-div-160-l-4791">swâ man nâch wîbes minne</l>
					<l n="22" xml:id="chapter-160-div-160-l-4792">mit ellenthaftem sinne</l>
					<l n="23" xml:id="chapter-160-div-160-l-4793">solde erzeigen mannes triuwe.</l>
					<l n="24" xml:id="chapter-160-div-160-l-4794">ein berndiu vruht al niuwe</l>
					<l n="25" xml:id="chapter-160-div-160-l-4795">ist trûrens ûf diu wîp gesæt.</l>
					<l n="26" xml:id="chapter-160-div-160-l-4796">ûz dîner wunden jâmer wæt.</l>
					<l n="27" xml:id="chapter-160-div-160-l-4797">dir was doch wol sô rôt dîn hâr,</l>
					<l n="28" xml:id="chapter-160-div-160-l-4798">daz dîn bluot die bluomen klâr</l>
					<l n="29" xml:id="chapter-160-div-160-l-4799">niht rœter dorfte machen.</l>
					<l n="30" xml:id="chapter-160-div-160-l-4800">dû swendes wîplich lachen."</l>
				</div>
			</div>
			<div n="161" xml:id="chapter-161" type="chapter" data-level="1">
				<div xml:id="chapter-161-div-161" data-level="2">
					<l n="1" xml:id="chapter-161-div-161-l-4801">îthêr der lobes rîche</l>
					<l n="2" xml:id="chapter-161-div-161-l-4802">wart bestatet küneclîche.</l>
					<l n="3" xml:id="chapter-161-div-161-l-4803">des tôt schoup siufzen in diu wîp,</l>
					<l n="4" xml:id="chapter-161-div-161-l-4804">sîn harnas im verlôs den lîp:</l>
					<l n="5" xml:id="chapter-161-div-161-l-4805">dar umbe was sîn endes wer</l>
					<l n="6" xml:id="chapter-161-div-161-l-4806">des tumben Parzivâles ger.</l>
					<l n="7" xml:id="chapter-161-div-161-l-4807">sît dô er sich baz versan,</l>
					<l n="8" xml:id="chapter-161-div-161-l-4808">ungerne hete erz dô getân.</l>
					<l n="9" xml:id="chapter-161-div-161-l-4809">daz ors einer site phlac:</l>
					<l n="10" xml:id="chapter-161-div-161-l-4810">grôz arbeit ez ringe wac,</l>
					<l n="11" xml:id="chapter-161-div-161-l-4811">ez wære kalt oder heiz.</l>
					<l n="12" xml:id="chapter-161-div-161-l-4812">ez enliez durch reise deheinen sweiz,</l>
					<l n="13" xml:id="chapter-161-div-161-l-4813">ez træte stein oder ronen.</l>
					<l n="14" xml:id="chapter-161-div-161-l-4814">er dorfte im keines gürtens wonen</l>
					<l n="15" xml:id="chapter-161-div-161-l-4815">doch eines loches nâher baz,</l>
					<l n="16" xml:id="chapter-161-div-161-l-4816">sô er zwêne tage drûfe saz.</l>
					<l n="17" xml:id="chapter-161-div-161-l-4817">gewâpent reitz der tumbe man</l>
					<l n="18" xml:id="chapter-161-div-161-l-4818">den tac sô verre, ez hete lân</l>
					<l n="19" xml:id="chapter-161-div-161-l-4819">ein blôz wîser, solde erz hân geriten</l>
					<l n="20" xml:id="chapter-161-div-161-l-4820">zwêne tage, ez wære vermiten.</l>
					<l n="21" xml:id="chapter-161-div-161-l-4821">er liez et schûften, selten draben:</l>
					<l n="22" xml:id="chapter-161-div-161-l-4822">er kunde im lützel ûf gehaben.</l>
					<l n="23" xml:id="chapter-161-div-161-l-4823">hin gein âbende er ersach</l>
					<l n="24" xml:id="chapter-161-div-161-l-4824">eins turnes guphen und des dach.</l>
					<l n="25" xml:id="chapter-161-div-161-l-4825">den tumben dûhte sêre,</l>
					<l n="26" xml:id="chapter-161-div-161-l-4826">wie der türne wüehse mêre:</l>
					<l n="27" xml:id="chapter-161-div-161-l-4827">der stuont dâ vil ûf einem hûs.</l>
					<l n="28" xml:id="chapter-161-div-161-l-4828">dô wânde er si sæte Artûs:</l>
					<l n="29" xml:id="chapter-161-div-161-l-4829">des jach er im vür heilekeit</l>
					<l n="30" xml:id="chapter-161-div-161-l-4830">und daz sîn sælde wære breit.</l>
				</div>
			</div>
			<div n="162" xml:id="chapter-162" type="chapter" data-level="1">
				<div xml:id="chapter-162-div-162" data-level="2">
					<l n="1" xml:id="chapter-162-div-162-l-4831">alsô sprach der tumbe man:</l>
					<l n="2" xml:id="chapter-162-div-162-l-4832">"mîner muoter volc niht bûwen kan:</l>
					<l n="3" xml:id="chapter-162-div-162-l-4833">jâ enwehset niht sô lanc ir sât.</l>
					<l n="4" xml:id="chapter-162-div-162-l-4834">swaz si ir in dem walde hât,</l>
					<l n="5" xml:id="chapter-162-div-162-l-4835">grôz regen si selten dâ verbirt."</l>
					<l n="6" xml:id="chapter-162-div-162-l-4836">Gurnemanz de Grâharz hiez der wirt</l>
					<l n="7" xml:id="chapter-162-div-162-l-4837">ûf dirre burc dar zuo er reit.</l>
					<l n="8" xml:id="chapter-162-div-162-l-4838">dâ vor stuont ein linde breit</l>
					<l n="9" xml:id="chapter-162-div-162-l-4839">ûf einem grüenen anger,</l>
					<l n="10" xml:id="chapter-162-div-162-l-4840">der was breiter noch langer</l>
					<l n="11" xml:id="chapter-162-div-162-l-4841">niht wan ze rehter mâze.</l>
					<l n="12" xml:id="chapter-162-div-162-l-4842">daz ors und ouch diu strâze</l>
					<l n="13" xml:id="chapter-162-div-162-l-4843">in truogen dâ er sitzen vant</l>
					<l n="14" xml:id="chapter-162-div-162-l-4844">des was diu burc und ouch daz lant.</l>
					<l n="15" xml:id="chapter-162-div-162-l-4845">ein grôziu müede in des betwanc,</l>
					<l n="16" xml:id="chapter-162-div-162-l-4846">daz er den schilt unrehte swanc,</l>
					<l n="17" xml:id="chapter-162-div-162-l-4847">ze verre hinder oder vür,</l>
					<l n="18" xml:id="chapter-162-div-162-l-4848">et ninder nâch der site kür</l>
					<l n="19" xml:id="chapter-162-div-162-l-4849">die man dâ gein prîse maz.</l>
					<l n="20" xml:id="chapter-162-div-162-l-4850">Gurnemanz der vürste al eine saz:</l>
					<l n="21" xml:id="chapter-162-div-162-l-4851">ouch gap der linden tolde</l>
					<l n="22" xml:id="chapter-162-div-162-l-4852">ir schaten, als si solde,</l>
					<l n="23" xml:id="chapter-162-div-162-l-4853">dem houbetman der wâren zuht.</l>
					<l n="24" xml:id="chapter-162-div-162-l-4854">des site was vor valsche ein vluht,</l>
					<l n="25" xml:id="chapter-162-div-162-l-4855">der emphienc den gast. daz was sîn reht:</l>
					<l n="26" xml:id="chapter-162-div-162-l-4856">bî im was ritter noch der kneht.</l>
					<l n="27" xml:id="chapter-162-div-162-l-4857">sus antwurte im dô Parzivâl</l>
					<l n="28" xml:id="chapter-162-div-162-l-4858">ûz tumben witzen sunder twâl:</l>
					<l n="29" xml:id="chapter-162-div-162-l-4859">"mich bat mîn muoter nemen rât</l>
					<l n="30" xml:id="chapter-162-div-162-l-4860">ze dem der grâwe locke hât.</l>
				</div>
			</div>
			<div n="163" xml:id="chapter-163" type="chapter" data-level="1">
				<div xml:id="chapter-163-div-163" data-level="2">
					<l n="1" xml:id="chapter-163-div-163-l-4861">dâ wil ich iu dienen nâch,</l>
					<l n="2" xml:id="chapter-163-div-163-l-4862">sît mir mîn muoter des verjach."</l>
					<l n="3" xml:id="chapter-163-div-163-l-4863">"sît ir durch râtes schulde</l>
					<l n="4" xml:id="chapter-163-div-163-l-4864">her komen, iuwer hulde</l>
					<l n="5" xml:id="chapter-163-div-163-l-4865">müezet ir mir durch râten lân,</l>
					<l n="6" xml:id="chapter-163-div-163-l-4866">und welt ir râtes volge hân."</l>
					<l n="7" xml:id="chapter-163-div-163-l-4867">dô warf der vürste mære</l>
					<l n="8" xml:id="chapter-163-div-163-l-4868">einen mûzersparwære</l>
					<l n="9" xml:id="chapter-163-div-163-l-4869">von der hende: in die burc er swanc,</l>
					<l n="10" xml:id="chapter-163-div-163-l-4870">ein guldîn schelle dran erklanc.</l>
					<l n="11" xml:id="chapter-163-div-163-l-4871">daz was ein bote: dô kômen sân</l>
					<l n="12" xml:id="chapter-163-div-163-l-4872">vil juncherren wol getân.</l>
					<l n="13" xml:id="chapter-163-div-163-l-4873">er bat den gast, den er dâ sach,</l>
					<l n="14" xml:id="chapter-163-div-163-l-4874">în vüeren und schaffen sîn gemach.</l>
					<l n="15" xml:id="chapter-163-div-163-l-4875">der sprach: "mîn muoter saget al wâr:</l>
					<l n="16" xml:id="chapter-163-div-163-l-4876">altmannes rede stêt niht ze vâr."</l>
					<l n="17" xml:id="chapter-163-div-163-l-4877">hin în vuorten si in al zehant,</l>
					<l n="18" xml:id="chapter-163-div-163-l-4878">dâ er manegen werden ritter vant</l>
					<l n="19" xml:id="chapter-163-div-163-l-4879">ûf dem hove an einer stat.</l>
					<l n="20" xml:id="chapter-163-div-163-l-4880">ieslîcher in erbeizen bat.</l>
					<l n="21" xml:id="chapter-163-div-163-l-4881">dô sprach an dem was tumpheit schîn:</l>
					<l n="22" xml:id="chapter-163-div-163-l-4882">"mich hiez ein künec ritter sîn:</l>
					<l n="23" xml:id="chapter-163-div-163-l-4883">swaz halt drûfe mir geschiht,</l>
					<l n="24" xml:id="chapter-163-div-163-l-4884">ich enkum von disem orse niht.</l>
					<l n="25" xml:id="chapter-163-div-163-l-4885">gruoz gein iu riet mîn muoter mir."</l>
					<l n="26" xml:id="chapter-163-div-163-l-4886">si dancten beidiu im und ir.</l>
					<l n="27" xml:id="chapter-163-div-163-l-4887">dô daz grüezen wart getân</l>
					<l n="28" xml:id="chapter-163-div-163-l-4888">(daz ors was müede und ouch der man),</l>
					<l n="29" xml:id="chapter-163-div-163-l-4889">maneger bete si gedâhten,</l>
					<l n="30" xml:id="chapter-163-div-163-l-4890">ê si in von dem orse brâhten</l>
				</div>
			</div>
			<div n="164" xml:id="chapter-164" type="chapter" data-level="1">
				<div xml:id="chapter-164-div-164" data-level="2">
					<l n="1" xml:id="chapter-164-div-164-l-4891">in eine kemenâten.</l>
					<l n="2" xml:id="chapter-164-div-164-l-4892">si begunden im alle râten:</l>
					<l n="3" xml:id="chapter-164-div-164-l-4893">"lâtz harnas von iu bringen</l>
					<l n="4" xml:id="chapter-164-div-164-l-4894">und iuwern liden ringen."</l>
					<l n="5" xml:id="chapter-164-div-164-l-4895">schiere er muoste entwâpent sîn.</l>
					<l n="6" xml:id="chapter-164-div-164-l-4896">dô si diu rûhen ribalîn</l>
					<l n="7" xml:id="chapter-164-div-164-l-4897">und diu tôren kleit gesâhen,</l>
					<l n="8" xml:id="chapter-164-div-164-l-4898">dô erschrâken die sîn phlâgen.</l>
					<l n="9" xml:id="chapter-164-div-164-l-4899">vil blûge ez wart ze hove gesaget:</l>
					<l n="10" xml:id="chapter-164-div-164-l-4900">der wirt vor schame was nâch verzaget.</l>
					<l n="11" xml:id="chapter-164-div-164-l-4901">ein ritter sprach durch sîne zuht:</l>
					<l n="12" xml:id="chapter-164-div-164-l-4902">"deiswâr sô werdeclîche vruht</l>
					<l n="13" xml:id="chapter-164-div-164-l-4903">erkôs nie mîner ougen sehe.</l>
					<l n="14" xml:id="chapter-164-div-164-l-4904">an im liget der sælden spehe</l>
					<l n="15" xml:id="chapter-164-div-164-l-4905">mit reiner süezen hôhen art.</l>
					<l n="16" xml:id="chapter-164-div-164-l-4906">wiest der minnen blic alsus bewart?</l>
					<l n="17" xml:id="chapter-164-div-164-l-4907">mich jâmert immer daz ich vant</l>
					<l n="18" xml:id="chapter-164-div-164-l-4908">an der werlde vreude alsolh gewant.</l>
					<l n="19" xml:id="chapter-164-div-164-l-4909">wol doch der muoter diu in truoc!</l>
					<l n="20" xml:id="chapter-164-div-164-l-4910">an dem des wunsches liget genuoc,</l>
					<l n="21" xml:id="chapter-164-div-164-l-4911">sîn zimierde ist rîche.</l>
					<l n="22" xml:id="chapter-164-div-164-l-4912">daz harnas stuont ritterlîche</l>
					<l n="23" xml:id="chapter-164-div-164-l-4913">ê ez kœme von den gehiuren.</l>
					<l n="24" xml:id="chapter-164-div-164-l-4914">von einer quaschiuren</l>
					<l n="25" xml:id="chapter-164-div-164-l-4915">bluotege amesiere</l>
					<l n="26" xml:id="chapter-164-div-164-l-4916">kôs ich an im schiere."</l>
					<l n="27" xml:id="chapter-164-div-164-l-4917">der wirt sprach zem ritter sân:</l>
					<l n="28" xml:id="chapter-164-div-164-l-4918">"daz ist durch wîbe gebot getân."</l>
					<l n="29" xml:id="chapter-164-div-164-l-4919">"nein, herre! erst mit solhen siten,</l>
					<l n="30" xml:id="chapter-164-div-164-l-4920">er enkunde nimmer wîp gebiten</l>
				</div>
			</div>
			<div n="165" xml:id="chapter-165" type="chapter" data-level="1">
				<div xml:id="chapter-165-div-165" data-level="2">
					<l n="1" xml:id="chapter-165-div-165-l-4921">daz si sîn dienest næme."</l>
					<l n="2" xml:id="chapter-165-div-165-l-4922">"sîn varwe der minne zæme."</l>
					<l n="3" xml:id="chapter-165-div-165-l-4923">der wirt sprach: "nû sul wir sehen</l>
					<l n="4" xml:id="chapter-165-div-165-l-4924">an des wæte ein wunder ist geschehen."</l>
					<l n="5" xml:id="chapter-165-div-165-l-4925">si giengen dâ si vunden</l>
					<l n="6" xml:id="chapter-165-div-165-l-4926">Parzivâlen den wunden</l>
					<l n="7" xml:id="chapter-165-div-165-l-4927">von einem sper, daz beleip doch ganz.</l>
					<l n="8" xml:id="chapter-165-div-165-l-4928">sîn underwant sich Gurnemanz.</l>
					<l n="9" xml:id="chapter-165-div-165-l-4929">solh was sîn underwinden,</l>
					<l n="10" xml:id="chapter-165-div-165-l-4930">daz ein vater sînen kinden,</l>
					<l n="11" xml:id="chapter-165-div-165-l-4931">der sich triuwe kunde nieten,</l>
					<l n="12" xml:id="chapter-165-div-165-l-4932">möhtez in niht baz erbieten.</l>
					<l n="13" xml:id="chapter-165-div-165-l-4933">sîne wunden wuosch und bant</l>
					<l n="14" xml:id="chapter-165-div-165-l-4934">der wirt mit sîn selbes hant.</l>
					<l n="15" xml:id="chapter-165-div-165-l-4935">dô was ouch ûf geleget daz brôt.</l>
					<l n="16" xml:id="chapter-165-div-165-l-4936">des was dem jungen gaste nôt,</l>
					<l n="17" xml:id="chapter-165-div-165-l-4937">wande in grôz hunger niht vermeit:</l>
					<l n="18" xml:id="chapter-165-div-165-l-4938">al vastende er des morgens reit</l>
					<l n="19" xml:id="chapter-165-div-165-l-4939">von dem vischære.</l>
					<l n="20" xml:id="chapter-165-div-165-l-4940">sîn wunde und harnas swære,</l>
					<l n="21" xml:id="chapter-165-div-165-l-4941">die vor Nantes er bejagete,</l>
					<l n="22" xml:id="chapter-165-div-165-l-4942">im müede und hunger sagete</l>
					<l n="23" xml:id="chapter-165-div-165-l-4943">und diu verre tagereise</l>
					<l n="24" xml:id="chapter-165-div-165-l-4944">von Artûse dem Berteneise,</l>
					<l n="25" xml:id="chapter-165-div-165-l-4945">dâ man in allenthalben vasten liez.</l>
					<l n="26" xml:id="chapter-165-div-165-l-4946">der wirt in mit im ezzen hiez.</l>
					<l n="27" xml:id="chapter-165-div-165-l-4947">der gast sich dâ gelabete:</l>
					<l n="28" xml:id="chapter-165-div-165-l-4948">in den barn er sich sô habete,</l>
					<l n="29" xml:id="chapter-165-div-165-l-4949">daz er der spîse swande vil.</l>
					<l n="30" xml:id="chapter-165-div-165-l-4950">daz nam der wirt gar zeinem spil:</l>
				</div>
			</div>
			<div n="166" xml:id="chapter-166" type="chapter" data-level="1">
				<div xml:id="chapter-166-div-166" data-level="2">
					<l n="1" xml:id="chapter-166-div-166-l-4951">dô bat in vlîzeclîche</l>
					<l n="2" xml:id="chapter-166-div-166-l-4952">Gurnemanz der triuwen rîche,</l>
					<l n="3" xml:id="chapter-166-div-166-l-4953">daz er vaste æze</l>
					<l n="4" xml:id="chapter-166-div-166-l-4954">und der müede sîn vergæze.</l>
					<l n="5" xml:id="chapter-166-div-166-l-4955">man huop den tisch, dô des wart zît.</l>
					<l n="6" xml:id="chapter-166-div-166-l-4956">"ich wæne daz ir müede sît"</l>
					<l n="7" xml:id="chapter-166-div-166-l-4957">sus sprach der wirt: "wært ir iht vruo?"</l>
					<l n="8" xml:id="chapter-166-div-166-l-4958">"got weiz, mîn muoter sliefe nuo:</l>
					<l n="9" xml:id="chapter-166-div-166-l-4959">diu kan sô vil niht wachen."</l>
					<l n="10" xml:id="chapter-166-div-166-l-4960">der wirt begunde lachen,</l>
					<l n="11" xml:id="chapter-166-div-166-l-4961">er vuorte in an die slâfstat.</l>
					<l n="12" xml:id="chapter-166-div-166-l-4962">der wirt in sich ûz sloufen bat:</l>
					<l n="13" xml:id="chapter-166-div-166-l-4963">ungerne erz tet, doch muostez sîn.</l>
					<l n="14" xml:id="chapter-166-div-166-l-4964">ein declachen hermîn</l>
					<l n="15" xml:id="chapter-166-div-166-l-4965">wart geleget über sînen blôzen lîp.</l>
					<l n="16" xml:id="chapter-166-div-166-l-4966">sô werde vruht gebar nie wîp.</l>
					<l n="17" xml:id="chapter-166-div-166-l-4967">grôz müede und slâf in lêrte</l>
					<l n="18" xml:id="chapter-166-div-166-l-4968">daz er sich selten kêrte</l>
					<l n="19" xml:id="chapter-166-div-166-l-4969">an die andern sîten:</l>
					<l n="20" xml:id="chapter-166-div-166-l-4970">sus kunde er tages erbîten.</l>
					<l n="21" xml:id="chapter-166-div-166-l-4971">dô gebôt der vürste mære</l>
					<l n="22" xml:id="chapter-166-div-166-l-4972">daz ein bat bereite wære</l>
					<l n="23" xml:id="chapter-166-div-166-l-4973">rehte umbe den mitten morgens tac.</l>
					<l n="24" xml:id="chapter-166-div-166-l-4974">zende an dem teppech der dâ lac,</l>
					<l n="25" xml:id="chapter-166-div-166-l-4975">daz muoste smorgens alsô sîn.</l>
					<l n="26" xml:id="chapter-166-div-166-l-4976">man warf dâ rôsen oben în.</l>
					<l n="27" xml:id="chapter-166-div-166-l-4977">swie wênec man umbe in dâ rief,</l>
					<l n="28" xml:id="chapter-166-div-166-l-4978">der gast erwachte der dâ slief.</l>
					<l n="29" xml:id="chapter-166-div-166-l-4979">der junge werde süeze man</l>
					<l n="30" xml:id="chapter-166-div-166-l-4980">gienc sitzen in die kuofen sân.</l>
				</div>
			</div>
			<div n="167" xml:id="chapter-167" type="chapter" data-level="1">
				<div xml:id="chapter-167-div-167" data-level="2">
					<l n="1" xml:id="chapter-167-div-167-l-4981">ich enweiz wer si des bæte:</l>
					<l n="2" xml:id="chapter-167-div-167-l-4982">juncvrouwen mit rîcher wæte</l>
					<l n="3" xml:id="chapter-167-div-167-l-4983">und an lîbes varwe minneclîch,</l>
					<l n="4" xml:id="chapter-167-div-167-l-4984">die kômen zühte site gelîch.</l>
					<l n="5" xml:id="chapter-167-div-167-l-4985">si twuogen und strichen schiere</l>
					<l n="6" xml:id="chapter-167-div-167-l-4986">von im sîn amesiere</l>
					<l n="7" xml:id="chapter-167-div-167-l-4987">mit blanken linden henden.</l>
					<l n="8" xml:id="chapter-167-div-167-l-4988">jâ endorfte in niht ellenden</l>
					<l n="9" xml:id="chapter-167-div-167-l-4989">der dâ was witze ein weise.</l>
					<l n="10" xml:id="chapter-167-div-167-l-4990">sus dolde er vreude und eise,</l>
					<l n="11" xml:id="chapter-167-div-167-l-4991">tumpheit er wênec gein in engalt.</l>
					<l n="12" xml:id="chapter-167-div-167-l-4992">juncvrouwen kiusche unde balt</l>
					<l n="13" xml:id="chapter-167-div-167-l-4993">in alsus kunrierten.</l>
					<l n="14" xml:id="chapter-167-div-167-l-4994">swâ von si parlierten,</l>
					<l n="15" xml:id="chapter-167-div-167-l-4995">dâ kunde er wol geswîgen zuo.</l>
					<l n="16" xml:id="chapter-167-div-167-l-4996">ez dorfte in dunken niht ze vruo,</l>
					<l n="17" xml:id="chapter-167-div-167-l-4997">wan von in schein der ander tac.</l>
					<l n="18" xml:id="chapter-167-div-167-l-4998">der glast alsus en strîte lac,</l>
					<l n="19" xml:id="chapter-167-div-167-l-4999">sîn varwe laschte beidiu lieht:</l>
					<l n="20" xml:id="chapter-167-div-167-l-5000">des was sîn lîp versûmet niht.</l>
					<l n="21" xml:id="chapter-167-div-167-l-5001">man bôt ein badelachen dar.</l>
					<l n="22" xml:id="chapter-167-div-167-l-5002">des nam er vil kleine war:</l>
					<l n="23" xml:id="chapter-167-div-167-l-5003">sus kunde er sich bî vrouwen schemen.</l>
					<l n="24" xml:id="chapter-167-div-167-l-5004">vor in wolde erz niht umbe nemen,</l>
					<l n="25" xml:id="chapter-167-div-167-l-5005">die juncvrouwen muosten gên.</l>
					<l n="26" xml:id="chapter-167-div-167-l-5006">si entorsten dâ niht langer stên:</l>
					<l n="27" xml:id="chapter-167-div-167-l-5007">ich wæne si gerne heten gesehen,</l>
					<l n="28" xml:id="chapter-167-div-167-l-5008">ob im dort unde iht wære geschehen.</l>
					<l n="29" xml:id="chapter-167-div-167-l-5009">wîpheit vert mit triuwen,</l>
					<l n="30" xml:id="chapter-167-div-167-l-5010">si kan vriundes kumber riuwen.</l>
				</div>
			</div>
			<div n="168" xml:id="chapter-168" type="chapter" data-level="1">
				<div xml:id="chapter-168-div-168" data-level="2">
					<l n="1" xml:id="chapter-168-div-168-l-5011">der gast an daz bette schreit.</l>
					<l n="2" xml:id="chapter-168-div-168-l-5012">al wîz gewant im was bereit,</l>
					<l n="3" xml:id="chapter-168-div-168-l-5013">von golde unde sîdîn</l>
					<l n="4" xml:id="chapter-168-div-168-l-5014">einen bruochgürtel zôch man drîn.</l>
					<l n="5" xml:id="chapter-168-div-168-l-5015">scharlachens hosen rôt man streich</l>
					<l n="6" xml:id="chapter-168-div-168-l-5016">an in. dem ellen nie gesweich,</l>
					<l n="7" xml:id="chapter-168-div-168-l-5017">âvoi wie stuonden sîniu bein!</l>
					<l n="8" xml:id="chapter-168-div-168-l-5018">reht geschickede ab in schein.</l>
					<l n="9" xml:id="chapter-168-div-168-l-5019">brûn scharlachen wol gesniten,</l>
					<l n="10" xml:id="chapter-168-div-168-l-5020">dem was furrieren niht vermiten,</l>
					<l n="11" xml:id="chapter-168-div-168-l-5021">beidiu innen hermîn blanc,</l>
					<l n="12" xml:id="chapter-168-div-168-l-5022">roc und mantel wâren lanc,</l>
					<l n="13" xml:id="chapter-168-div-168-l-5023">breit swarz unde grâ</l>
					<l n="14" xml:id="chapter-168-div-168-l-5024">zobel dâ vor man kôs aldâ:</l>
					<l n="15" xml:id="chapter-168-div-168-l-5025">daz legete an der gehiure.</l>
					<l n="16" xml:id="chapter-168-div-168-l-5026">under einen gürtel tiure</l>
					<l n="17" xml:id="chapter-168-div-168-l-5027">wart er gefischieret</l>
					<l n="18" xml:id="chapter-168-div-168-l-5028">und wol gezimieret</l>
					<l n="19" xml:id="chapter-168-div-168-l-5029">mit einem tiuren vürspan.</l>
					<l n="20" xml:id="chapter-168-div-168-l-5030">sîn munt dâ bî vor rœte bran.</l>
					<l n="21" xml:id="chapter-168-div-168-l-5031">dô kom der wirt mit triuwen kraft,</l>
					<l n="22" xml:id="chapter-168-div-168-l-5032">nâch dem gienc stolziu ritterschaft.</l>
					<l n="23" xml:id="chapter-168-div-168-l-5033">der emphienc den gast. dô daz geschach,</l>
					<l n="24" xml:id="chapter-168-div-168-l-5034">der ritter ieslîcher sprach,</l>
					<l n="25" xml:id="chapter-168-div-168-l-5035">si engesæhen nie sô schœnen lîp.</l>
					<l n="26" xml:id="chapter-168-div-168-l-5036">mit triuwen lobeten si daz wîp,</l>
					<l n="27" xml:id="chapter-168-div-168-l-5037">diu gap der werlde alsolhe vruht.</l>
					<l n="28" xml:id="chapter-168-div-168-l-5038">durch wârheit und umbe ir zuht</l>
					<l n="29" xml:id="chapter-168-div-168-l-5039">si jâhen: "er wirt wol gewert,</l>
					<l n="30" xml:id="chapter-168-div-168-l-5040">swâ sîn dienst genâden gert:</l>
				</div>
			</div>
			<div n="169" xml:id="chapter-169" type="chapter" data-level="1">
				<div xml:id="chapter-169-div-169" data-level="2">
					<l n="1" xml:id="chapter-169-div-169-l-5041">im ist minne und gruoz bereit,</l>
					<l n="2" xml:id="chapter-169-div-169-l-5042">mac er geniezen werdekeit."</l>
					<l n="3" xml:id="chapter-169-div-169-l-5043">ieslîcher im des dâ verjach</l>
					<l n="4" xml:id="chapter-169-div-169-l-5044">und dar nâch swer in ie gesach.</l>
					<l n="5" xml:id="chapter-169-div-169-l-5045">der wirt in mit der hant gevienc,</l>
					<l n="6" xml:id="chapter-169-div-169-l-5046">geselleclîche er dannen gienc.</l>
					<l n="7" xml:id="chapter-169-div-169-l-5047">in vrâcte der vürste mære,</l>
					<l n="8" xml:id="chapter-169-div-169-l-5048">welh sîn ruowe wære</l>
					<l n="9" xml:id="chapter-169-div-169-l-5049">des nahtes dâ bî im gewesen.</l>
					<l n="10" xml:id="chapter-169-div-169-l-5050">"dâ enwære ich niht genesen,</l>
					<l n="11" xml:id="chapter-169-div-169-l-5051">wan daz mîn muoter her mir riet</l>
					<l n="12" xml:id="chapter-169-div-169-l-5052">des tages dô ich von ir schiet."</l>
					<l n="13" xml:id="chapter-169-div-169-l-5053">"got müeze lônen iu und ir!</l>
					<l n="14" xml:id="chapter-169-div-169-l-5054">herre, ir tuot genâde an mir."</l>
					<l n="15" xml:id="chapter-169-div-169-l-5055">dô gienc der helt mit witzen kranc</l>
					<l n="16" xml:id="chapter-169-div-169-l-5056">dâ man got und dem wirte sanc.</l>
					<l n="17" xml:id="chapter-169-div-169-l-5057">der wirt zer messe in lêrte</l>
					<l n="18" xml:id="chapter-169-div-169-l-5058">daz noch die sælde mêrte,</l>
					<l n="19" xml:id="chapter-169-div-169-l-5059">ophern unde segenen sich</l>
					<l n="20" xml:id="chapter-169-div-169-l-5060">und gein dem tiuvel kêren gerich.</l>
					<l n="21" xml:id="chapter-169-div-169-l-5061">dô giengen si ûf den palas.</l>
					<l n="22" xml:id="chapter-169-div-169-l-5062">aldâ der tisch gedecket was,</l>
					<l n="23" xml:id="chapter-169-div-169-l-5063">der gast ze sînem wirte saz.</l>
					<l n="24" xml:id="chapter-169-div-169-l-5064">die spîse er ungesmæhet az.</l>
					<l n="25" xml:id="chapter-169-div-169-l-5065">der wirt sprach durch hövescheit:</l>
					<l n="26" xml:id="chapter-169-div-169-l-5066">"herre, iu ensol niht wesen leit,</l>
					<l n="27" xml:id="chapter-169-div-169-l-5067">ob ich iuch vrâge mære,</l>
					<l n="28" xml:id="chapter-169-div-169-l-5068">wannen iuwer reise wære."</l>
					<l n="29" xml:id="chapter-169-div-169-l-5069">er sagete im gar die underscheit</l>
					<l n="30" xml:id="chapter-169-div-169-l-5070">und wie er von sîner muoter reit,</l>
				</div>
			</div>
			<div n="170" xml:id="chapter-170" type="chapter" data-level="1">
				<div xml:id="chapter-170-div-170" data-level="2">
					<l n="1" xml:id="chapter-170-div-170-l-5071">umz vingerlîn und umz vürspan</l>
					<l n="2" xml:id="chapter-170-div-170-l-5072">und wie erz harnas gewan.</l>
					<l n="3" xml:id="chapter-170-div-170-l-5073">der wirt erkande den ritter rôt:</l>
					<l n="4" xml:id="chapter-170-div-170-l-5074">der ersiufte und erbarmete in sîn nôt.</l>
					<l n="5" xml:id="chapter-170-div-170-l-5075">sînen gast des namen er niht erliez,</l>
					<l n="6" xml:id="chapter-170-div-170-l-5076">den rôten ritter er in hiez.</l>
					<l n="7" xml:id="chapter-170-div-170-l-5077">dô man den tisch hin dan genam,</l>
					<l n="8" xml:id="chapter-170-div-170-l-5078">dar nâch wart wilder muot vil zam.</l>
					<l n="9" xml:id="chapter-170-div-170-l-5079">der wirt sprach zem gaste sîn:</l>
					<l n="10" xml:id="chapter-170-div-170-l-5080">"ir redet als ein kindelîn.</l>
					<l n="11" xml:id="chapter-170-div-170-l-5081">wan geswîget ir iuwer muoter gar</l>
					<l n="12" xml:id="chapter-170-div-170-l-5082">und nemet ander mære war?</l>
					<l n="13" xml:id="chapter-170-div-170-l-5083">habet iuch an mînen rât:</l>
					<l n="14" xml:id="chapter-170-div-170-l-5084">der scheidet iuch von missetât.</l>
					<l n="15" xml:id="chapter-170-div-170-l-5085">sus hebe ich an. lât iuch gezemen,</l>
					<l n="16" xml:id="chapter-170-div-170-l-5086">ir sult niemer iuch verschemen.</l>
					<l n="17" xml:id="chapter-170-div-170-l-5087">verschamter lîp, waz touc der mêr?</l>
					<l n="18" xml:id="chapter-170-div-170-l-5088">der wont in der mûze rêr,</l>
					<l n="19" xml:id="chapter-170-div-170-l-5089">dâ im werdekeit entrîset</l>
					<l n="20" xml:id="chapter-170-div-170-l-5090">und in gein der helle wîset.</l>
					<l n="21" xml:id="chapter-170-div-170-l-5091">ir traget geschickede unde schîn,</l>
					<l n="22" xml:id="chapter-170-div-170-l-5092">ir muget wol volkes herre sîn.</l>
					<l n="23" xml:id="chapter-170-div-170-l-5093">ist hôch und hœht sich iuwer art,</l>
					<l n="24" xml:id="chapter-170-div-170-l-5094">lât iuwern willen des bewart,</l>
					<l n="25" xml:id="chapter-170-div-170-l-5095">iuch sol erbarmen nôtec her:</l>
					<l n="26" xml:id="chapter-170-div-170-l-5096">gein des kumber sît ze wer</l>
					<l n="27" xml:id="chapter-170-div-170-l-5097">mit milde und mit güete.</l>
					<l n="28" xml:id="chapter-170-div-170-l-5098">vlîzet iuch diemüete.</l>
					<l n="29" xml:id="chapter-170-div-170-l-5099">der kumberhafte werde man</l>
					<l n="30" xml:id="chapter-170-div-170-l-5100">wol mit schame ringen kan</l>
				</div>
			</div>
			<div n="171" xml:id="chapter-171" type="chapter" data-level="1">
				<div xml:id="chapter-171-div-171" data-level="2">
					<l n="1" xml:id="chapter-171-div-171-l-5101">(daz ist ein unsüeze arbeit):</l>
					<l n="2" xml:id="chapter-171-div-171-l-5102">dem sult ir helfe sîn bereit.</l>
					<l n="3" xml:id="chapter-171-div-171-l-5103">swenne ir dem tuot kumbers buoz,</l>
					<l n="4" xml:id="chapter-171-div-171-l-5104">sô nâhet iu der gotes gruoz.</l>
					<l n="5" xml:id="chapter-171-div-171-l-5105">im ist noch wirs denne den die gênt</l>
					<l n="6" xml:id="chapter-171-div-171-l-5106">nâch brôte aldâ diu venster stênt.</l>
					<l n="7" xml:id="chapter-171-div-171-l-5107">ir sult bescheidenlîche</l>
					<l n="8" xml:id="chapter-171-div-171-l-5108">sîn arm unde rîche,</l>
					<l n="9" xml:id="chapter-171-div-171-l-5109">wan swâ der herre gar vertuot,</l>
					<l n="10" xml:id="chapter-171-div-171-l-5110">daz ist niht herrenlîcher muot:</l>
					<l n="11" xml:id="chapter-171-div-171-l-5111">sament er aber schaz ze sêre,</l>
					<l n="12" xml:id="chapter-171-div-171-l-5112">daz sint ouch unêre.</l>
					<l n="13" xml:id="chapter-171-div-171-l-5113">gebet rehter mâze ir orden.</l>
					<l n="14" xml:id="chapter-171-div-171-l-5114">ich bin wol innen worden</l>
					<l n="15" xml:id="chapter-171-div-171-l-5115">daz ir râtes dürftec sît:</l>
					<l n="16" xml:id="chapter-171-div-171-l-5116">nû lât der unvuoge ir strît.</l>
					<l n="17" xml:id="chapter-171-div-171-l-5117">ir ensult niht vil gevrâgen:</l>
					<l n="18" xml:id="chapter-171-div-171-l-5118">ouch ensol iuch niht betrâgen</l>
					<l n="19" xml:id="chapter-171-div-171-l-5119">bedâhter gegenrede, diu gê</l>
					<l n="20" xml:id="chapter-171-div-171-l-5120">rehte als jenes vrâgen stê,</l>
					<l n="21" xml:id="chapter-171-div-171-l-5121">der iuch wil mit worten spehen.</l>
					<l n="22" xml:id="chapter-171-div-171-l-5122">ir kunnet hœren unde sehen,</l>
					<l n="23" xml:id="chapter-171-div-171-l-5123">entseben unde dræhen:</l>
					<l n="24" xml:id="chapter-171-div-171-l-5124">daz solde iuch witzen næhen.</l>
					<l n="25" xml:id="chapter-171-div-171-l-5125">lât die erberme bî der vrevel sîn.</l>
					<l n="26" xml:id="chapter-171-div-171-l-5126">sus tuot mir râtes volge schîn:</l>
					<l n="27" xml:id="chapter-171-div-171-l-5127">an swem ir strîtes sicherheit</l>
					<l n="28" xml:id="chapter-171-div-171-l-5128">bezalt, er enhabe iu solhiu leit</l>
					<l n="29" xml:id="chapter-171-div-171-l-5129">getân diu herzen kumber wesen,</l>
					<l n="30" xml:id="chapter-171-div-171-l-5130">die nemet und lâzet in genesen.</l>
				</div>
			</div>
			<div n="172" xml:id="chapter-172" type="chapter" data-level="1">
				<div xml:id="chapter-172-div-172" data-level="2">
					<l n="1" xml:id="chapter-172-div-172-l-5131">ir müezet dicke wâpen tragen:</l>
					<l n="2" xml:id="chapter-172-div-172-l-5132">sôz von iu kom, daz ir getwagen</l>
					<l n="3" xml:id="chapter-172-div-172-l-5133">under ougen und an handen sît!</l>
					<l n="4" xml:id="chapter-172-div-172-l-5134">des ist nâch îsers râme zît.</l>
					<l n="5" xml:id="chapter-172-div-172-l-5135">[sô werdet ir minneclîch gevar:</l>
					<l n="6" xml:id="chapter-172-div-172-l-5136">des nement wîbes ougen war.]</l>
					<l n="7" xml:id="chapter-172-div-172-l-5137">sît manlîch und wol gemuot</l>
					<l n="8" xml:id="chapter-172-div-172-l-5138">(daz ist ze werdem prîse iu guot)</l>
					<l n="9" xml:id="chapter-172-div-172-l-5139">und lât iu liep sîn diu wîp:</l>
					<l n="10" xml:id="chapter-172-div-172-l-5140">daz tiuret junges mannes lîp.</l>
					<l n="11" xml:id="chapter-172-div-172-l-5141">gewenket nimmer tac an in:</l>
					<l n="12" xml:id="chapter-172-div-172-l-5142">dast rehte manlîcher sin.</l>
					<l n="13" xml:id="chapter-172-div-172-l-5143">welt ir in gerne liegen,</l>
					<l n="14" xml:id="chapter-172-div-172-l-5144">ir muget ir vil betriegen:</l>
					<l n="15" xml:id="chapter-172-div-172-l-5145">gein werder minne valscher list</l>
					<l n="16" xml:id="chapter-172-div-172-l-5146">hât gein prîse kurze vrist.</l>
					<l n="17" xml:id="chapter-172-div-172-l-5147">dâ wirt der slîchære klage</l>
					<l n="18" xml:id="chapter-172-div-172-l-5148">daz dürre holz in dem hage,</l>
					<l n="19" xml:id="chapter-172-div-172-l-5149">daz bristet unde krachet:</l>
					<l n="20" xml:id="chapter-172-div-172-l-5150">der wahtære erwachet.</l>
					<l n="21" xml:id="chapter-172-div-172-l-5151">ungeverte und hâmît,</l>
					<l n="22" xml:id="chapter-172-div-172-l-5152">dar gedîhet manec strît:</l>
					<l n="23" xml:id="chapter-172-div-172-l-5153">diz zelt gein der minne.</l>
					<l n="24" xml:id="chapter-172-div-172-l-5154">diu werde hât sinne,</l>
					<l n="25" xml:id="chapter-172-div-172-l-5155">gein valsche listeclîche kunst:</l>
					<l n="26" xml:id="chapter-172-div-172-l-5156">swenne ir bejaget ir ungunst,</l>
					<l n="27" xml:id="chapter-172-div-172-l-5157">sô müezet ir gunêret sîn</l>
					<l n="28" xml:id="chapter-172-div-172-l-5158">und immer dulden schemeden pîn.</l>
					<l n="29" xml:id="chapter-172-div-172-l-5159">dise lêre sult ir nâhe tragen.</l>
					<l n="30" xml:id="chapter-172-div-172-l-5160">ich wil iu mêr von wîbes orden sagen:</l>
				</div>
			</div>
			<div n="173" xml:id="chapter-173" type="chapter" data-level="1">
				<div xml:id="chapter-173-div-173" data-level="2">
					<l n="1" xml:id="chapter-173-div-173-l-5161">man und wîp diu sint al ein</l>
					<l n="2" xml:id="chapter-173-div-173-l-5162">als diu sunne diu hiute schein,</l>
					<l n="3" xml:id="chapter-173-div-173-l-5163">und ouch der name der heizet tac.</l>
					<l n="4" xml:id="chapter-173-div-173-l-5164">der enwederz sich gescheiden mac:</l>
					<l n="5" xml:id="chapter-173-div-173-l-5165">si blüent ûz einem kerne gar.</l>
					<l n="6" xml:id="chapter-173-div-173-l-5166">des nemet künsteclîche war."</l>
					<l n="7" xml:id="chapter-173-div-173-l-5167">der gast dem wirte durch râten neic.</l>
					<l n="8" xml:id="chapter-173-div-173-l-5168">sîner muoter er gesweic</l>
					<l n="9" xml:id="chapter-173-div-173-l-5169">mit rede und in dem herzen niht,</l>
					<l n="10" xml:id="chapter-173-div-173-l-5170">als noch getriuwem man geschiht.</l>
					<l n="11" xml:id="chapter-173-div-173-l-5171">der wirt sprach sîn êre:</l>
					<l n="12" xml:id="chapter-173-div-173-l-5172">"noch sult ir lernen mêre</l>
					<l n="13" xml:id="chapter-173-div-173-l-5173">kunst an ritterlîchen siten.</l>
					<l n="14" xml:id="chapter-173-div-173-l-5174">wie kômet ir zuo mir geriten!</l>
					<l n="15" xml:id="chapter-173-div-173-l-5175">ich hân beschouwet manege want,</l>
					<l n="16" xml:id="chapter-173-div-173-l-5176">dâ ich den schilt baz hangen vant</l>
					<l n="17" xml:id="chapter-173-div-173-l-5177">denne er iu ze halse tæte.</l>
					<l n="18" xml:id="chapter-173-div-173-l-5178">ez ist uns niht ze spæte:</l>
					<l n="19" xml:id="chapter-173-div-173-l-5179">wir suln ze velde gâhen,</l>
					<l n="20" xml:id="chapter-173-div-173-l-5180">dâ sult ir künste nâhen.</l>
					<l n="21" xml:id="chapter-173-div-173-l-5181">brinct im sîn ors und mir daz mîn</l>
					<l n="22" xml:id="chapter-173-div-173-l-5182">und ieslîchem ritterz sîn.</l>
					<l n="23" xml:id="chapter-173-div-173-l-5183">juncherren suln ouch dar komen,</l>
					<l n="24" xml:id="chapter-173-div-173-l-5184">der ieslîcher habe genomen</l>
					<l n="25" xml:id="chapter-173-div-173-l-5185">einen starken schaft und bringe in dar,</l>
					<l n="26" xml:id="chapter-173-div-173-l-5186">der nâch der niuwe sî gevar."</l>
					<l n="27" xml:id="chapter-173-div-173-l-5187">sus kom der vürste ûf den plân.</l>
					<l n="28" xml:id="chapter-173-div-173-l-5188">dâ wart mit rîten kunst getân:</l>
					<l n="29" xml:id="chapter-173-div-173-l-5189">sînem gaste er râten gap,</l>
					<l n="30" xml:id="chapter-173-div-173-l-5190">wie erz ors ûz dem walap</l>
				</div>
			</div>
			<div n="174" xml:id="chapter-174" type="chapter" data-level="1">
				<div xml:id="chapter-174-div-174" data-level="2">
					<l n="1" xml:id="chapter-174-div-174-l-5191">mit sporn gruozes pîne,</l>
					<l n="2" xml:id="chapter-174-div-174-l-5192">mit schenkel vliegens schîne</l>
					<l n="3" xml:id="chapter-174-div-174-l-5193">ûf den poinder solde wenken</l>
					<l n="4" xml:id="chapter-174-div-174-l-5194">und den schaft ze rehte senken</l>
					<l n="5" xml:id="chapter-174-div-174-l-5195">und den schilt gein tjoste vür sich nemen.</l>
					<l n="6" xml:id="chapter-174-div-174-l-5196">er sprach: "des lâzet iuch gezemen."</l>
					<l n="7" xml:id="chapter-174-div-174-l-5197">unvuoge er im sus werte</l>
					<l n="8" xml:id="chapter-174-div-174-l-5198">baz denne ein swankel gerte</l>
					<l n="9" xml:id="chapter-174-div-174-l-5199">diu argen kinden brichet vel.</l>
					<l n="10" xml:id="chapter-174-div-174-l-5200">dô hiez er komen ritter snel</l>
					<l n="11" xml:id="chapter-174-div-174-l-5201">gein im durch tjostieren.</l>
					<l n="12" xml:id="chapter-174-div-174-l-5202">er begunde in kondewieren</l>
					<l n="13" xml:id="chapter-174-div-174-l-5203">einem zegegen an den rinc.</l>
					<l n="14" xml:id="chapter-174-div-174-l-5204">dô brâhte der jungelinc</l>
					<l n="15" xml:id="chapter-174-div-174-l-5205">sîn êrsten tjost durch einen schilt,</l>
					<l n="16" xml:id="chapter-174-div-174-l-5206">des von in allen wart bevilt</l>
					<l n="17" xml:id="chapter-174-div-174-l-5207">und daz er hinderz ors verswanc</l>
					<l n="18" xml:id="chapter-174-div-174-l-5208">einen starken ritter niht ze kranc.</l>
					<l n="19" xml:id="chapter-174-div-174-l-5209">ein ander tjostiur was komen:</l>
					<l n="20" xml:id="chapter-174-div-174-l-5210">dô hete ouch Parzivâl genomen</l>
					<l n="21" xml:id="chapter-174-div-174-l-5211">einen starken niuwen schaft,</l>
					<l n="22" xml:id="chapter-174-div-174-l-5212">sîn jugent hete ellen unde kraft.</l>
					<l n="23" xml:id="chapter-174-div-174-l-5213">der junge süeze âne bart,</l>
					<l n="24" xml:id="chapter-174-div-174-l-5214">den twanc diu Gahmuretes art</l>
					<l n="25" xml:id="chapter-174-div-174-l-5215">und angeborniu manheit,</l>
					<l n="26" xml:id="chapter-174-div-174-l-5216">daz ors von rabîne er reit</l>
					<l n="27" xml:id="chapter-174-div-174-l-5217">mit volleclîcher hurte dar.</l>
					<l n="28" xml:id="chapter-174-div-174-l-5218">er nam der vier nagel war:</l>
					<l n="29" xml:id="chapter-174-div-174-l-5219">des wirtes ritter niht gesaz,</l>
					<l n="30" xml:id="chapter-174-div-174-l-5220">al vallende er den acker maz.</l>
				</div>
			</div>
			<div n="175" xml:id="chapter-175" type="chapter" data-level="1">
				<div xml:id="chapter-175-div-175" data-level="2">
					<l n="1" xml:id="chapter-175-div-175-l-5221">dô muosten kleiniu stückelîn</l>
					<l n="2" xml:id="chapter-175-div-175-l-5222">aldâ von trunzûnen sîn.</l>
					<l n="3" xml:id="chapter-175-div-175-l-5223">sus stach er ir vünve nider.</l>
					<l n="4" xml:id="chapter-175-div-175-l-5224">der wirt in nam und vuorte in wider:</l>
					<l n="5" xml:id="chapter-175-div-175-l-5225">aldâ behielt er schimphes prîs.</l>
					<l n="6" xml:id="chapter-175-div-175-l-5226">er wart ouch sît an strîte wîs.</l>
					<l n="7" xml:id="chapter-175-div-175-l-5227">die sîn rîten gesâhen,</l>
					<l n="8" xml:id="chapter-175-div-175-l-5228">al die wîsen im des jâhen,</l>
					<l n="9" xml:id="chapter-175-div-175-l-5229">dâ vüere kunst und ellen bî.</l>
					<l n="10" xml:id="chapter-175-div-175-l-5230">"nû wirt mîn herre jâmers vrî:</l>
					<l n="11" xml:id="chapter-175-div-175-l-5231">sich mac nû jungen wol sîn leben,</l>
					<l n="12" xml:id="chapter-175-div-175-l-5232">er sol im ze wîbe geben</l>
					<l n="13" xml:id="chapter-175-div-175-l-5233">sîne tohter, unser vrouwen.</l>
					<l n="14" xml:id="chapter-175-div-175-l-5234">ob wir in bî witzen schouwen,</l>
					<l n="15" xml:id="chapter-175-div-175-l-5235">sô lischet im sîn jâmers nôt:</l>
					<l n="16" xml:id="chapter-175-div-175-l-5236">vür sîner drîer süne tôt</l>
					<l n="17" xml:id="chapter-175-div-175-l-5237">ist im ein gelt ze hûs geriten.</l>
					<l n="18" xml:id="chapter-175-div-175-l-5238">nû hât in sælde niht vermiten."</l>
					<l n="19" xml:id="chapter-175-div-175-l-5239">sus kom der vürste sâbents în.</l>
					<l n="20" xml:id="chapter-175-div-175-l-5240">der tisch gedecket muoste sîn:</l>
					<l n="21" xml:id="chapter-175-div-175-l-5241">sîne tohter bat er komen</l>
					<l n="22" xml:id="chapter-175-div-175-l-5242">ze tische, alsus hân ichz vernomen,</l>
					<l n="23" xml:id="chapter-175-div-175-l-5243">dô er die maget komen sach,</l>
					<l n="24" xml:id="chapter-175-div-175-l-5244">nû hœret wie der wirt sprach</l>
					<l n="25" xml:id="chapter-175-div-175-l-5245">zuo der schœnen Lîâzen:</l>
					<l n="26" xml:id="chapter-175-div-175-l-5246">"dû solt dich küssen lâzen</l>
					<l n="27" xml:id="chapter-175-div-175-l-5247">disen ritter, biut im êre:</l>
					<l n="28" xml:id="chapter-175-div-175-l-5248">er vert mit sælden lêre.</l>
					<l n="29" xml:id="chapter-175-div-175-l-5249">ouch solde an iuch gedinget sîn,</l>
					<l n="30" xml:id="chapter-175-div-175-l-5250">daz ir der megede ir vingerlîn</l>
				</div>
			</div>
			<div n="176" xml:id="chapter-176" type="chapter" data-level="1">
				<div xml:id="chapter-176-div-176" data-level="2">
					<l n="1" xml:id="chapter-176-div-176-l-5251">liezet, ob siz möhte hân.</l>
					<l n="2" xml:id="chapter-176-div-176-l-5252">nû enhât sis niht noch vürspan:</l>
					<l n="3" xml:id="chapter-176-div-176-l-5253">wer gæbe ir solhen volleist</l>
					<l n="4" xml:id="chapter-176-div-176-l-5254">sô der vrouwen in dem fôreist?</l>
					<l n="5" xml:id="chapter-176-div-176-l-5255">diu hete etswenne von dem si emphienc</l>
					<l n="6" xml:id="chapter-176-div-176-l-5256">daz iu zemphâhen sît ergienc.</l>
					<l n="7" xml:id="chapter-176-div-176-l-5257">ir muget Lîâzen niht genemen."</l>
					<l n="8" xml:id="chapter-176-div-176-l-5258">der gast begunde sich des schemen,</l>
					<l n="9" xml:id="chapter-176-div-176-l-5259">iedoch kuste er si an den munt,</l>
					<l n="10" xml:id="chapter-176-div-176-l-5260">dem was wol viurs varwe kunt.</l>
					<l n="11" xml:id="chapter-176-div-176-l-5261">Lîâzen lîp was minneclîch,</l>
					<l n="12" xml:id="chapter-176-div-176-l-5262">dar zuo der wâren kiusche rîch.</l>
					<l n="13" xml:id="chapter-176-div-176-l-5263">der tisch was nider unde lanc.</l>
					<l n="14" xml:id="chapter-176-div-176-l-5264">der wirt mit niemen sich dâ dranc:</l>
					<l n="15" xml:id="chapter-176-div-176-l-5265">er saz al eine an den ort.</l>
					<l n="16" xml:id="chapter-176-div-176-l-5266">sînen gast hiez er sitzen dort</l>
					<l n="17" xml:id="chapter-176-div-176-l-5267">zwischen im und sînem kinde.</l>
					<l n="18" xml:id="chapter-176-div-176-l-5268">ir blanken hende linde</l>
					<l n="19" xml:id="chapter-176-div-176-l-5269">muosten snîden, sô der wirt gebôt,</l>
					<l n="20" xml:id="chapter-176-div-176-l-5270">den man dâ hiez der ritter rôt,</l>
					<l n="21" xml:id="chapter-176-div-176-l-5271">swaz der essen wolde.</l>
					<l n="22" xml:id="chapter-176-div-176-l-5272">niemen si wenden solde,</l>
					<l n="23" xml:id="chapter-176-div-176-l-5273">si engebârten heimlîche.</l>
					<l n="24" xml:id="chapter-176-div-176-l-5274">diu maget mit zühten rîche</l>
					<l n="25" xml:id="chapter-176-div-176-l-5275">leiste ir vater willen gar.</l>
					<l n="26" xml:id="chapter-176-div-176-l-5276">si und der gast wâren wol gevar.</l>
					<l n="27" xml:id="chapter-176-div-176-l-5277">dar nâch schier gienc diu maget wider.</l>
					<l n="28" xml:id="chapter-176-div-176-l-5278">sus phlac man des heldes sider</l>
					<l n="29" xml:id="chapter-176-div-176-l-5279">unz an den vierzehenden tac.</l>
					<l n="30" xml:id="chapter-176-div-176-l-5280">bî sînem herzen kumber lac</l>
				</div>
			</div>
			<div n="177" xml:id="chapter-177" type="chapter" data-level="1">
				<div xml:id="chapter-177-div-177" data-level="2">
					<l n="1" xml:id="chapter-177-div-177-l-5281">anders niht wan umbe daz:</l>
					<l n="2" xml:id="chapter-177-div-177-l-5282">er wolde ê gestrîten baz,</l>
					<l n="3" xml:id="chapter-177-div-177-l-5283">ê daz er dar an würde warm</l>
					<l n="4" xml:id="chapter-177-div-177-l-5284">daz man dâ heizet vrouwen arm.</l>
					<l n="5" xml:id="chapter-177-div-177-l-5285">in dûhte, wert gedinge</l>
					<l n="6" xml:id="chapter-177-div-177-l-5286">daz wære ein hôhiu linge</l>
					<l n="7" xml:id="chapter-177-div-177-l-5287">ze disem lîbe hie und dort.</l>
					<l n="8" xml:id="chapter-177-div-177-l-5288">daz sint noch ungelogeniu wort.</l>
					<l n="9" xml:id="chapter-177-div-177-l-5289">eins morgens urloubes er bat.</l>
					<l n="10" xml:id="chapter-177-div-177-l-5290">dô rûmde er Grâharz die stat,</l>
					<l n="11" xml:id="chapter-177-div-177-l-5291">der wirt mit im ze velde reit.</l>
					<l n="12" xml:id="chapter-177-div-177-l-5292">dô huop sich niuwez herzenleit.</l>
					<l n="13" xml:id="chapter-177-div-177-l-5293">dô sprach der vürste ûz triuwe erkorn:</l>
					<l n="14" xml:id="chapter-177-div-177-l-5294">"ir sît mît vierder sun verlorn.</l>
					<l n="15" xml:id="chapter-177-div-177-l-5295">jâ wânde ich ergetzet wære</l>
					<l n="16" xml:id="chapter-177-div-177-l-5296">drîer jæmerlîchen mære.</l>
					<l n="17" xml:id="chapter-177-div-177-l-5297">der wâren dennoch niht wan driu:</l>
					<l n="18" xml:id="chapter-177-div-177-l-5298">der nû mîn herze envieriu</l>
					<l n="19" xml:id="chapter-177-div-177-l-5299">mit sîner hende slüege</l>
					<l n="20" xml:id="chapter-177-div-177-l-5300">und ieslîchez stücke trüege,</l>
					<l n="21" xml:id="chapter-177-div-177-l-5301">daz diuhte mich ein grôz gewin,</l>
					<l n="22" xml:id="chapter-177-div-177-l-5302">einz vür iuch (ir rîtet hin),</l>
					<l n="23" xml:id="chapter-177-div-177-l-5303">diu driu vür mîniu werden kint</l>
					<l n="24" xml:id="chapter-177-div-177-l-5304">diu ellent haft erstorben sint.</l>
					<l n="25" xml:id="chapter-177-div-177-l-5305">sus lônt iedoch diu ritterschaft:</l>
					<l n="26" xml:id="chapter-177-div-177-l-5306">ir zagel ist jâmerstricke haft.</l>
					<l n="27" xml:id="chapter-177-div-177-l-5307">ein tôt mich lemt an vreuden gar,</l>
					<l n="28" xml:id="chapter-177-div-177-l-5308">mînes sunes wol gevar,</l>
					<l n="29" xml:id="chapter-177-div-177-l-5309">der was geheizen Schenteflûrs.</l>
					<l n="30" xml:id="chapter-177-div-177-l-5310">dâ Condwîrâmûrs</l>
				</div>
			</div>
			<div n="178" xml:id="chapter-178" type="chapter" data-level="1">
				<div xml:id="chapter-178-div-178" data-level="2">
					<l n="1" xml:id="chapter-178-div-178-l-5311">lîp und ir lant niht wolde geben,</l>
					<l n="2" xml:id="chapter-178-div-178-l-5312">in ir helfe er verlôs sîn leben</l>
					<l n="3" xml:id="chapter-178-div-178-l-5313">von Clâmidê und von Kingrûn.</l>
					<l n="4" xml:id="chapter-178-div-178-l-5314">des ist mir dürkel als ein zûn</l>
					<l n="5" xml:id="chapter-178-div-178-l-5315">mîn herze von jâmers sniten.</l>
					<l n="6" xml:id="chapter-178-div-178-l-5316">nû sît ir alze vruo geriten</l>
					<l n="7" xml:id="chapter-178-div-178-l-5317">von mir trôstelôsem man.</l>
					<l n="8" xml:id="chapter-178-div-178-l-5318">ouwê daz ich niht sterben kan,</l>
					<l n="9" xml:id="chapter-178-div-178-l-5319">sît Lîâze diu schœne maget</l>
					<l n="10" xml:id="chapter-178-div-178-l-5320">und ouch mîn lant iu niht behaget.</l>
					<l n="11" xml:id="chapter-178-div-178-l-5321">mîn ander sun hiez cuns Lascoit:</l>
					<l n="12" xml:id="chapter-178-div-178-l-5322">den sluoc mir îdêr fil Noit</l>
					<l n="13" xml:id="chapter-178-div-178-l-5323">umbe einen sparwære.</l>
					<l n="14" xml:id="chapter-178-div-178-l-5324">des stên ich vreuden lære.</l>
					<l n="15" xml:id="chapter-178-div-178-l-5325">mîn dritter sun hiez Gurzgrî:</l>
					<l n="16" xml:id="chapter-178-div-178-l-5326">dem reit Mahaute bî</l>
					<l n="17" xml:id="chapter-178-div-178-l-5327">mit ir schœnem lîbe,</l>
					<l n="18" xml:id="chapter-178-div-178-l-5328">wan si gap im ze wîbe</l>
					<l n="19" xml:id="chapter-178-div-178-l-5329">ir stolzer bruoder Ehkunat.</l>
					<l n="20" xml:id="chapter-178-div-178-l-5330">gein Brandigân der houbetstat</l>
					<l n="21" xml:id="chapter-178-div-178-l-5331">kom er nâch Schoidelakurt geriten.</l>
					<l n="22" xml:id="chapter-178-div-178-l-5332">dâ wart sîn sterben niht vermiten:</l>
					<l n="23" xml:id="chapter-178-div-178-l-5333">dâ sluoc in Mabonagrîn.</l>
					<l n="24" xml:id="chapter-178-div-178-l-5334">des verlôs Mahaute ir liehten schîn</l>
					<l n="25" xml:id="chapter-178-div-178-l-5335">und lac mîn wîp, sîn muoter, tôt.</l>
					<l n="26" xml:id="chapter-178-div-178-l-5336">grôz jâmer irz nâch im gebôt."</l>
					<l n="27" xml:id="chapter-178-div-178-l-5337">der gast nam swirtes jâmer war,</l>
					<l n="28" xml:id="chapter-178-div-178-l-5338">wande erz im underschiet sô gar.</l>
					<l n="29" xml:id="chapter-178-div-178-l-5339">dô sprach er: "herre, ich enbin niht wîs:</l>
					<l n="30" xml:id="chapter-178-div-178-l-5340">bezal aber ich immer ritters prîs,</l>
				</div>
			</div>
			<div n="179" xml:id="chapter-179" type="chapter" data-level="1">
				<div xml:id="chapter-179-div-179" data-level="2">
					<l n="1" xml:id="chapter-179-div-179-l-5341">sô daz ich wol mac minne gern,</l>
					<l n="2" xml:id="chapter-179-div-179-l-5342">ir sult mich Lîâzen wern,</l>
					<l n="3" xml:id="chapter-179-div-179-l-5343">iuwer tohter, der schœnen maget.</l>
					<l n="4" xml:id="chapter-179-div-179-l-5344">ir habet mir alze vil geklaget:</l>
					<l n="5" xml:id="chapter-179-div-179-l-5345">mac ich iu jâmer denne entsagen,</l>
					<l n="6" xml:id="chapter-179-div-179-l-5346">des lâze ich iuch sô vil niht tragen."</l>
					<l n="7" xml:id="chapter-179-div-179-l-5347">urloup nam der junge man</l>
					<l n="8" xml:id="chapter-179-div-179-l-5348">von dem getriuwen vürsten sân</l>
					<l n="9" xml:id="chapter-179-div-179-l-5349">und zal der massenîe.</l>
					<l n="10" xml:id="chapter-179-div-179-l-5350">des vürsten jâmers drîe</l>
					<l n="11" xml:id="chapter-179-div-179-l-5351">was riuwec an daz quater komen,</l>
					<l n="12" xml:id="chapter-179-div-179-l-5352">die vierden vlust hete er genomen.</l>
					<l n="13" xml:id="chapter-179-div-179-l-5353">Dannen schiet sus Parzivâl.</l>
					<l n="14" xml:id="chapter-179-div-179-l-5354">ritters site und ritters mâl</l>
					<l n="15" xml:id="chapter-179-div-179-l-5355">sîn lîp mit zühten vuorte,</l>
					<l n="16" xml:id="chapter-179-div-179-l-5356">ouwê wan daz in ruorte</l>
					<l n="17" xml:id="chapter-179-div-179-l-5357">manec unsüeziu strenge.</l>
					<l n="18" xml:id="chapter-179-div-179-l-5358">im was diu wîte ze enge</l>
					<l n="19" xml:id="chapter-179-div-179-l-5359">und ouch diu breite gar ze smal,</l>
					<l n="20" xml:id="chapter-179-div-179-l-5360">elliu grüene in dûhte val,</l>
					<l n="21" xml:id="chapter-179-div-179-l-5361">sîn rôt harnas in dûhte blanc:</l>
					<l n="22" xml:id="chapter-179-div-179-l-5362">sîn herze diu ougen des betwanc,</l>
					<l n="23" xml:id="chapter-179-div-179-l-5363">sît er tumpheit âne wart.</l>
					<l n="24" xml:id="chapter-179-div-179-l-5364">dô enwolde in Gahmuretes art</l>
					<l n="25" xml:id="chapter-179-div-179-l-5365">denkens niht erlâzen</l>
					<l n="26" xml:id="chapter-179-div-179-l-5366">nâch der schœnen Lîâzen,</l>
					<l n="27" xml:id="chapter-179-div-179-l-5367">der megede sælden rîche,</l>
					<l n="28" xml:id="chapter-179-div-179-l-5368">diu im geselleclîche</l>
					<l n="29" xml:id="chapter-179-div-179-l-5369">sunder minne bôt êre.</l>
					<l n="30" xml:id="chapter-179-div-179-l-5370">swar sîn ors nû kêre,</l>
				</div>
			</div>
			<div n="180" xml:id="chapter-180" type="chapter" data-level="1">
				<div xml:id="chapter-180-div-180" data-level="2">
					<l n="1" xml:id="chapter-180-div-180-l-5371">er enmacz vor jâmer niht enthaben,</l>
					<l n="2" xml:id="chapter-180-div-180-l-5372">ez welle springen oder draben.</l>
					<l n="3" xml:id="chapter-180-div-180-l-5373">kriuze unde stûden stric,</l>
					<l n="4" xml:id="chapter-180-div-180-l-5374">dar zuo der wagenleisen bic</l>
					<l n="5" xml:id="chapter-180-div-180-l-5375">sîne waltstrâzen meit:</l>
					<l n="6" xml:id="chapter-180-div-180-l-5376">vil ungevertes er dô reit,</l>
					<l n="7" xml:id="chapter-180-div-180-l-5377">dâ wênec wegerîches stuont.</l>
					<l n="8" xml:id="chapter-180-div-180-l-5378">tal und berc wâren im unkunt.</l>
					<l n="9" xml:id="chapter-180-div-180-l-5379">genuoge hânt des einen site</l>
					<l n="10" xml:id="chapter-180-div-180-l-5380">und sprechent sus, swer irre rite</l>
					<l n="11" xml:id="chapter-180-div-180-l-5381">daz der den slegel vünde:</l>
					<l n="12" xml:id="chapter-180-div-180-l-5382">slegels urkünde</l>
					<l n="13" xml:id="chapter-180-div-180-l-5383">lac dâ âne mâze vil,</l>
					<l n="14" xml:id="chapter-180-div-180-l-5384">suln grôze ronen sîn slegels zil.</l>
					<l n="15" xml:id="chapter-180-div-180-l-5385">doch reit er wênec irre,</l>
					<l n="16" xml:id="chapter-180-div-180-l-5386">wan die slihte an der virre</l>
					<l n="17" xml:id="chapter-180-div-180-l-5387">kom er des tages von Grâharz</l>
					<l n="18" xml:id="chapter-180-div-180-l-5388">in daz künecrîche ze Brôbarz</l>
					<l n="19" xml:id="chapter-180-div-180-l-5389">durch wilde gebirge hôch.</l>
					<l n="20" xml:id="chapter-180-div-180-l-5390">der tac gein dem âbende zôch,</l>
					<l n="21" xml:id="chapter-180-div-180-l-5391">dô kom er an ein wazzer snel,</l>
					<l n="22" xml:id="chapter-180-div-180-l-5392">daz was von sînem duzze hel,</l>
					<l n="23" xml:id="chapter-180-div-180-l-5393">ez gâben die velse ein ander.</l>
					<l n="24" xml:id="chapter-180-div-180-l-5394">daz reit er nider, dô vander</l>
					<l n="25" xml:id="chapter-180-div-180-l-5395">die stat ze Pelrapeire.</l>
					<l n="26" xml:id="chapter-180-div-180-l-5396">der künec Tampenteire</l>
					<l n="27" xml:id="chapter-180-div-180-l-5397">hete si gerbet ûf sîn kint,</l>
					<l n="28" xml:id="chapter-180-div-180-l-5398">bî der vil liute in kumber sint.</l>
					<l n="29" xml:id="chapter-180-div-180-l-5399">daz wazzer vuor nâch bolze siten,</l>
					<l n="30" xml:id="chapter-180-div-180-l-5400">die wol gevidert und gesniten</l>
				</div>
			</div>
			<div n="181" xml:id="chapter-181" type="chapter" data-level="1">
				<div xml:id="chapter-181-div-181" data-level="2">
					<l n="1" xml:id="chapter-181-div-181-l-5401">sint, sô si armbrustes span</l>
					<l n="2" xml:id="chapter-181-div-181-l-5402">mit senewen swanke trîbet dan.</l>
					<l n="3" xml:id="chapter-181-div-181-l-5403">dar über gienc ein brücken slac,</l>
					<l n="4" xml:id="chapter-181-div-181-l-5404">dâ manec hurt ûfe lac.</l>
					<l n="5" xml:id="chapter-181-div-181-l-5405">ez vlôz aldâ rehte inz mer.</l>
					<l n="6" xml:id="chapter-181-div-181-l-5406">Pelrapeire stuont wol ze wer.</l>
					<l n="7" xml:id="chapter-181-div-181-l-5407">seht wie kint ûf schocken varn,</l>
					<l n="8" xml:id="chapter-181-div-181-l-5408">die man schockes niht wil sparn,</l>
					<l n="9" xml:id="chapter-181-div-181-l-5409">sus vuor diu brücke âne seil:</l>
					<l n="10" xml:id="chapter-181-div-181-l-5410">diu was vor jugende niht sô geil.</l>
					<l n="11" xml:id="chapter-181-div-181-l-5411">dort anderhalben stuonden</l>
					<l n="12" xml:id="chapter-181-div-181-l-5412">mit helmen ûf gebunden</l>
					<l n="13" xml:id="chapter-181-div-181-l-5413">sehzec ritter oder mêr.</l>
					<l n="14" xml:id="chapter-181-div-181-l-5414">die riefen alle: "kêrâ kêr!"</l>
					<l n="15" xml:id="chapter-181-div-181-l-5415">mit ûf geworfen swerten:</l>
					<l n="16" xml:id="chapter-181-div-181-l-5416">die kranken strîtes gerten.</l>
					<l n="17" xml:id="chapter-181-div-181-l-5417">durch daz si in dicke sâhen ê,</l>
					<l n="18" xml:id="chapter-181-div-181-l-5418">si wânden ez wære Clâmidê,</l>
					<l n="19" xml:id="chapter-181-div-181-l-5419">wande er sô küneclîchen reit</l>
					<l n="20" xml:id="chapter-181-div-181-l-5420">gein der brücke ûf dem velde breit.</l>
					<l n="21" xml:id="chapter-181-div-181-l-5421">dô sin disen jungen man</l>
					<l n="22" xml:id="chapter-181-div-181-l-5422">sus mit schalle riefen an,</l>
					<l n="23" xml:id="chapter-181-div-181-l-5423">swie vil erz ors mit sporn versneit,</l>
					<l n="24" xml:id="chapter-181-div-181-l-5424">durch vorhte ez doch die brücken meit.</l>
					<l n="25" xml:id="chapter-181-div-181-l-5425">den rehtiu zageheit ie vlôch,</l>
					<l n="26" xml:id="chapter-181-div-181-l-5426">der erbeizte nider unde zôch</l>
					<l n="27" xml:id="chapter-181-div-181-l-5427">sîn ors ûf der brücken swanc.</l>
					<l n="28" xml:id="chapter-181-div-181-l-5428">eins zagen muot wære alze kranc,</l>
					<l n="29" xml:id="chapter-181-div-181-l-5429">solde er gein solhem strîte varn.</l>
					<l n="30" xml:id="chapter-181-div-181-l-5430">dar zuo muoste er ein dinc bewarn,</l>
				</div>
			</div>
			<div n="182" xml:id="chapter-182" type="chapter" data-level="1">
				<div xml:id="chapter-182-div-182" data-level="2">
					<l n="1" xml:id="chapter-182-div-182-l-5431">wande er vorhte sorses val.</l>
					<l n="2" xml:id="chapter-182-div-182-l-5432">dô lasch ouch anderhalp der schal.</l>
					<l n="3" xml:id="chapter-182-div-182-l-5433">die ritter truogen wider în</l>
					<l n="4" xml:id="chapter-182-div-182-l-5434">helme, schilde, ir swerte schîn</l>
					<l n="5" xml:id="chapter-182-div-182-l-5435">und sluzzen zuo ir porten:</l>
					<l n="6" xml:id="chapter-182-div-182-l-5436">grœzer her si vorhten.</l>
					<l n="7" xml:id="chapter-182-div-182-l-5437">sus zôch hin über Parzival</l>
					<l n="8" xml:id="chapter-182-div-182-l-5438">und kom geriten an ein wal,</l>
					<l n="9" xml:id="chapter-182-div-182-l-5439">dâ maneger sînen tôt erkôs,</l>
					<l n="10" xml:id="chapter-182-div-182-l-5440">der durch ritters prîs den lîp verlôs</l>
					<l n="11" xml:id="chapter-182-div-182-l-5441">vor der porte gein dem palas,</l>
					<l n="12" xml:id="chapter-182-div-182-l-5442">der hôch und wol gehêret was.</l>
					<l n="13" xml:id="chapter-182-div-182-l-5443">einen rinc er an der porte vant,</l>
					<l n="14" xml:id="chapter-182-div-182-l-5444">den ruorte er vaste mit der hant:</l>
					<l n="15" xml:id="chapter-182-div-182-l-5445">sîns rüefens nam dâ niemen war,</l>
					<l n="16" xml:id="chapter-182-div-182-l-5446">wan ein juncvrouwe wol gevar.</l>
					<l n="17" xml:id="chapter-182-div-182-l-5447">ûz einem venster sach diu maget</l>
					<l n="18" xml:id="chapter-182-div-182-l-5448">den helt halden unverzaget.</l>
					<l n="19" xml:id="chapter-182-div-182-l-5449">diu schœne zühte rîche</l>
					<l n="20" xml:id="chapter-182-div-182-l-5450">sprach: "sît ir vîentlîche</l>
					<l n="21" xml:id="chapter-182-div-182-l-5451">her komen, herre, dast âne nôt.</l>
					<l n="22" xml:id="chapter-182-div-182-l-5452">âne iuch man uns vil hazzens bôt</l>
					<l n="23" xml:id="chapter-182-div-182-l-5453">von dem lande und ûf dem mer,</l>
					<l n="24" xml:id="chapter-182-div-182-l-5454">zornec und ellenthaftez her."</l>
					<l n="25" xml:id="chapter-182-div-182-l-5455">dô sprach er: "vrouwe, hie habet ein man,</l>
					<l n="26" xml:id="chapter-182-div-182-l-5456">der iu dienet. ob ich kan</l>
					<l n="27" xml:id="chapter-182-div-182-l-5457">(iuwer gruoz sol sîn mîn solt),</l>
					<l n="28" xml:id="chapter-182-div-182-l-5458">ich bin iu dienestlîchen holt."</l>
					<l n="29" xml:id="chapter-182-div-182-l-5459">dô gienc diu maget mit sinne</l>
					<l n="30" xml:id="chapter-182-div-182-l-5460">vür die küneginne</l>
				</div>
			</div>
			<div n="183" xml:id="chapter-183" type="chapter" data-level="1">
				<div xml:id="chapter-183-div-183" data-level="2">
					<l n="1" xml:id="chapter-183-div-183-l-5461">und half im daz er kom dar în,</l>
					<l n="2" xml:id="chapter-183-div-183-l-5462">daz in sît wande hôhen pîn.</l>
					<l n="3" xml:id="chapter-183-div-183-l-5463">sus wart er în verlâzen.</l>
					<l n="4" xml:id="chapter-183-div-183-l-5464">iewederthalp der strâzen</l>
					<l n="5" xml:id="chapter-183-div-183-l-5465">stuont von bovel ein grôziu schar.</l>
					<l n="6" xml:id="chapter-183-div-183-l-5466">die werlîche kômen dar,</l>
					<l n="7" xml:id="chapter-183-div-183-l-5467">slingære und patelierre,</l>
					<l n="8" xml:id="chapter-183-div-183-l-5468">der was ein langiu virre</l>
					<l n="9" xml:id="chapter-183-div-183-l-5469">und arger schützen harte vil.</l>
					<l n="10" xml:id="chapter-183-div-183-l-5470">er kôs ouch an dem selben zil</l>
					<l n="11" xml:id="chapter-183-div-183-l-5471">vil küener sarjande,</l>
					<l n="12" xml:id="chapter-183-div-183-l-5472">der besten von dem lande,</l>
					<l n="13" xml:id="chapter-183-div-183-l-5473">mit langen starken lanzen</l>
					<l n="14" xml:id="chapter-183-div-183-l-5474">scharphen unde ganzen,</l>
					<l n="15" xml:id="chapter-183-div-183-l-5475">als ichz mære han vernomen hân.</l>
					<l n="16" xml:id="chapter-183-div-183-l-5476">dâ stuont ouch manec koufman</l>
					<l n="17" xml:id="chapter-183-div-183-l-5477">mit hâschen und mit gabilôt,</l>
					<l n="18" xml:id="chapter-183-div-183-l-5478">als in ir meisterschaft gebôt:</l>
					<l n="19" xml:id="chapter-183-div-183-l-5479">die truogen alle slachen balc.</l>
					<l n="20" xml:id="chapter-183-div-183-l-5480">der küneginne marschalc</l>
					<l n="21" xml:id="chapter-183-div-183-l-5481">muoste in durch si leiten</l>
					<l n="22" xml:id="chapter-183-div-183-l-5482">ûf den hof mit arbeiten.</l>
					<l n="23" xml:id="chapter-183-div-183-l-5483">der was gein wer berâten:</l>
					<l n="24" xml:id="chapter-183-div-183-l-5484">türne ob den kemenâten,</l>
					<l n="25" xml:id="chapter-183-div-183-l-5485">wîchûs, bervrit, erkêr,</l>
					<l n="26" xml:id="chapter-183-div-183-l-5486">der stuont dâ sicherlîchen mêr</l>
					<l n="27" xml:id="chapter-183-div-183-l-5487">denne er dâ vor gesæhe ie.</l>
					<l n="28" xml:id="chapter-183-div-183-l-5488">dô kômen allenthalben hie</l>
					<l n="29" xml:id="chapter-183-div-183-l-5489">ritter die in emphiengen.</l>
					<l n="30" xml:id="chapter-183-div-183-l-5490">die riten unde giengen:</l>
				</div>
			</div>
			<div n="184" xml:id="chapter-184" type="chapter" data-level="1">
				<div xml:id="chapter-184-div-184" data-level="2">
					<l n="1" xml:id="chapter-184-div-184-l-5491">ouch was diu jæmerlîche schar</l>
					<l n="2" xml:id="chapter-184-div-184-l-5492">elliu nâch aschen var</l>
					<l n="3" xml:id="chapter-184-div-184-l-5493">oder alsô valwer leim.</l>
					<l n="4" xml:id="chapter-184-div-184-l-5494">mîn herre der grâve von Wertheim</l>
					<l n="5" xml:id="chapter-184-div-184-l-5495">wære ungerne soldier dâ gewesen:</l>
					<l n="6" xml:id="chapter-184-div-184-l-5496">er möhte ir soldes niht genesen.</l>
					<l n="7" xml:id="chapter-184-div-184-l-5497">der zadel vuocte in hungers nôt:</l>
					<l n="8" xml:id="chapter-184-div-184-l-5498">si enheten kæse, vleisch noch brôt.</l>
					<l n="9" xml:id="chapter-184-div-184-l-5499">[si liezen zenstüren sîn</l>
					<l n="10" xml:id="chapter-184-div-184-l-5500">und smalzten ouch deheinen wîn</l>
					<l n="11" xml:id="chapter-184-div-184-l-5501">mit ir munde, sô si trunken.</l>
					<l n="12" xml:id="chapter-184-div-184-l-5502">die wambe in nider sunken.</l>
					<l n="13" xml:id="chapter-184-div-184-l-5503">ir hüffe hôch unde mager,</l>
					<l n="14" xml:id="chapter-184-div-184-l-5504">gerumphen als ein Ungers zager</l>
					<l n="15" xml:id="chapter-184-div-184-l-5505">was in diu hût zuo den riben:</l>
					<l n="16" xml:id="chapter-184-div-184-l-5506">der hunger hete inz vleisch vertriben,</l>
					<l n="17" xml:id="chapter-184-div-184-l-5507">den muosten si durch zadel doln.</l>
					<l n="18" xml:id="chapter-184-div-184-l-5508">in trouf vil wênec in die koln.]</l>
					<l n="19" xml:id="chapter-184-div-184-l-5509">des twanc si ein werder man,</l>
					<l n="20" xml:id="chapter-184-div-184-l-5510">der stolze künec von Brandigân:</l>
					<l n="21" xml:id="chapter-184-div-184-l-5511">[si arnden Clâmidês bete.</l>
					<l n="22" xml:id="chapter-184-div-184-l-5512">sich vergôz dâ selten mit dem mete</l>
					<l n="23" xml:id="chapter-184-div-184-l-5513">der zuber oder diu kanne.</l>
					<l n="24" xml:id="chapter-184-div-184-l-5514">ein Trühendingære phanne</l>
					<l n="25" xml:id="chapter-184-div-184-l-5515">mit kraphen selten dâ erschrei:</l>
					<l n="26" xml:id="chapter-184-div-184-l-5516">in was der selbe dôn enzwei.]</l>
					<l n="27" xml:id="chapter-184-div-184-l-5517">wolde ich nû daz wîzen in,</l>
					<l n="28" xml:id="chapter-184-div-184-l-5518">sô hete ich harte kranken sin.</l>
					<l n="29" xml:id="chapter-184-div-184-l-5519">wan dâ ich dicke bin erbeizet</l>
					<l n="30" xml:id="chapter-184-div-184-l-5520">und dâ man mich herre heizet,</l>
				</div>
			</div>
			<div n="185" xml:id="chapter-185" type="chapter" data-level="1">
				<div xml:id="chapter-185-div-185" data-level="2">
					<l n="1" xml:id="chapter-185-div-185-l-5521">dâ heime in mîn selbes hûs,</l>
					<l n="2" xml:id="chapter-185-div-185-l-5522">dâ wirt gevreut vil selten mûs,</l>
					<l n="3" xml:id="chapter-185-div-185-l-5523">wan diu müeste ir spîse steln.</l>
					<l n="4" xml:id="chapter-185-div-185-l-5524">die dörfte niemen vor mir heln:</l>
					<l n="5" xml:id="chapter-185-div-185-l-5525">ich envinde ir offenlîche niht.</l>
					<l n="6" xml:id="chapter-185-div-185-l-5526">alze dicke daz geschiht</l>
					<l n="7" xml:id="chapter-185-div-185-l-5527">mir Wolfram von Eschenbach,</l>
					<l n="8" xml:id="chapter-185-div-185-l-5528">daz ich dolde alsolh gemach.</l>
					<l n="9" xml:id="chapter-185-div-185-l-5529">mîner klage ist vil vernomen:</l>
					<l n="10" xml:id="chapter-185-div-185-l-5530">nû sol diz mære wider komen,</l>
					<l n="11" xml:id="chapter-185-div-185-l-5531">wie Pelrapeire stuont jâmers vol.</l>
					<l n="12" xml:id="chapter-185-div-185-l-5532">dâ gap diu diet von vreuden zol,</l>
					<l n="13" xml:id="chapter-185-div-185-l-5533">die helde triuwen rîche</l>
					<l n="14" xml:id="chapter-185-div-185-l-5534">lebeten kumberlîche:</l>
					<l n="15" xml:id="chapter-185-div-185-l-5535">ir wâriu manheit daz gebôt.</l>
					<l n="16" xml:id="chapter-185-div-185-l-5536">nû lât erbarmen iuch ir nôt:</l>
					<l n="17" xml:id="chapter-185-div-185-l-5537">[ir lîp ist nû benennet phant,</l>
					<l n="18" xml:id="chapter-185-div-185-l-5538">si enlœse drûz diu hœste hant.]</l>
					<l n="19" xml:id="chapter-185-div-185-l-5539">nû hœrt mêre von den armen,</l>
					<l n="20" xml:id="chapter-185-div-185-l-5540">die solden iuch erbarmen.</l>
					<l n="21" xml:id="chapter-185-div-185-l-5541">si emphiengen schemlîche</l>
					<l n="22" xml:id="chapter-185-div-185-l-5542">ir gast ellens rîche.</l>
					<l n="23" xml:id="chapter-185-div-185-l-5543">der dûhte si anders wol sô wert,</l>
					<l n="24" xml:id="chapter-185-div-185-l-5544">daz er niht dörfte hân gegert</l>
					<l n="25" xml:id="chapter-185-div-185-l-5545">ir herberge als ez in stuont:</l>
					<l n="26" xml:id="chapter-185-div-185-l-5546">ir grôziu nôt was im unkunt.</l>
					<l n="27" xml:id="chapter-185-div-185-l-5547">man legete einen teppech ûf daz gras,</l>
					<l n="28" xml:id="chapter-185-div-185-l-5548">dâ vermûret und geleitet was</l>
					<l n="29" xml:id="chapter-185-div-185-l-5549">durch den schaten ein linde.</l>
					<l n="30" xml:id="chapter-185-div-185-l-5550">dô entwâpende inz gesinde.</l>
				</div>
			</div>
			<div n="186" xml:id="chapter-186" type="chapter" data-level="1">
				<div xml:id="chapter-186-div-186" data-level="2">
					<l n="1" xml:id="chapter-186-div-186-l-5551">er was in ungelîche var:</l>
					<l n="2" xml:id="chapter-186-div-186-l-5552">dô er den râm von im sô gar</l>
					<l n="3" xml:id="chapter-186-div-186-l-5553">getwuoc mit einem brunnen,</l>
					<l n="4" xml:id="chapter-186-div-186-l-5554">dô hete er der sunnen</l>
					<l n="5" xml:id="chapter-186-div-186-l-5555">verdecket vil nâch ir liehten glast.</l>
					<l n="6" xml:id="chapter-186-div-186-l-5556">des dûhte er si ein werder gast.</l>
					<l n="7" xml:id="chapter-186-div-186-l-5557">man bôt im einen mantel sân,</l>
					<l n="8" xml:id="chapter-186-div-186-l-5558">gelîch alsô der roc getân,</l>
					<l n="9" xml:id="chapter-186-div-186-l-5559">der ê des an dem helde lac:</l>
					<l n="10" xml:id="chapter-186-div-186-l-5560">des zobel gap wilden niuwen smac.</l>
					<l n="11" xml:id="chapter-186-div-186-l-5561">si sprâchen: "welt ir schouwen</l>
					<l n="12" xml:id="chapter-186-div-186-l-5562">die künegîn, unser vrouwen?"</l>
					<l n="13" xml:id="chapter-186-div-186-l-5563">dô jach der helt stæte</l>
					<l n="14" xml:id="chapter-186-div-186-l-5564">daz er daz gerne tæte:</l>
					<l n="15" xml:id="chapter-186-div-186-l-5565">si giengen gein einem palas,</l>
					<l n="16" xml:id="chapter-186-div-186-l-5566">dâ hôch hin ûf gegrêdet was.</l>
					<l n="17" xml:id="chapter-186-div-186-l-5567">ein minneclîch antlitzes schîn,</l>
					<l n="18" xml:id="chapter-186-div-186-l-5568">dar zuo der ougen süeze sîn,</l>
					<l n="19" xml:id="chapter-186-div-186-l-5569">von der küneginne gienc</l>
					<l n="20" xml:id="chapter-186-div-186-l-5570">ein liehter glast, ê si in emphienc.</l>
					<l n="21" xml:id="chapter-186-div-186-l-5571">von Katelangen Kîôt</l>
					<l n="22" xml:id="chapter-186-div-186-l-5572">und der werde Manphiliôt</l>
					<l n="23" xml:id="chapter-186-div-186-l-5573">(herzogen beide wâren die),</l>
					<l n="24" xml:id="chapter-186-div-186-l-5574">ir bruoder kint si brâhten hie,</l>
					<l n="25" xml:id="chapter-186-div-186-l-5575">des landes küneginne.</l>
					<l n="26" xml:id="chapter-186-div-186-l-5576">durch die gotes minne</l>
					<l n="27" xml:id="chapter-186-div-186-l-5577">heten si ûf gegeben ir swert.</l>
					<l n="28" xml:id="chapter-186-div-186-l-5578">dâ giengen die vürsten wert</l>
					<l n="29" xml:id="chapter-186-div-186-l-5579">grâ unde wol gevar,</l>
					<l n="30" xml:id="chapter-186-div-186-l-5580">mit grôzer zuht si brâhten dar</l>
				</div>
			</div>
			<div n="187" xml:id="chapter-187" type="chapter" data-level="1">
				<div xml:id="chapter-187-div-187" data-level="2">
					<l n="1" xml:id="chapter-187-div-187-l-5581">die vrouwen mitten an die stegen:</l>
					<l n="2" xml:id="chapter-187-div-187-l-5582">dâ kuste si den werden degen,</l>
					<l n="3" xml:id="chapter-187-div-187-l-5583">die munde wâren beide rôt.</l>
					<l n="4" xml:id="chapter-187-div-187-l-5584">diu künegîn ir hant im bôt,</l>
					<l n="5" xml:id="chapter-187-div-187-l-5585">Parzivâlen si vuorte wider,</l>
					<l n="6" xml:id="chapter-187-div-187-l-5586">aldâ si sâzen beidiu nider.</l>
					<l n="7" xml:id="chapter-187-div-187-l-5587">vrouwen unde ritterschaft</l>
					<l n="8" xml:id="chapter-187-div-187-l-5588">heten alle swache kraft:</l>
					<l n="9" xml:id="chapter-187-div-187-l-5589">die dâ stuonden unde sâzen,</l>
					<l n="10" xml:id="chapter-187-div-187-l-5590">si heten vreude lâzen,</l>
					<l n="11" xml:id="chapter-187-div-187-l-5591">daz gesinde und diu wirtîn.</l>
					<l n="12" xml:id="chapter-187-div-187-l-5592">Condwîrâmûrs ir schîn</l>
					<l n="13" xml:id="chapter-187-div-187-l-5593">doch schiet von disen strîten:</l>
					<l n="14" xml:id="chapter-187-div-187-l-5594">Jeschûten, ênîten</l>
					<l n="15" xml:id="chapter-187-div-187-l-5595">und Cunnewâren de Lalant</l>
					<l n="16" xml:id="chapter-187-div-187-l-5596">und swâ man lobes die besten vant,</l>
					<l n="17" xml:id="chapter-187-div-187-l-5597">dâ man vrouwen schœne gewuoc,</l>
					<l n="18" xml:id="chapter-187-div-187-l-5598">ir glastes schîn vaste under sluoc</l>
					<l n="19" xml:id="chapter-187-div-187-l-5599">und beider îsalden.</l>
					<l n="20" xml:id="chapter-187-div-187-l-5600">jâ muoste prîses walden</l>
					<l n="21" xml:id="chapter-187-div-187-l-5601">Condwîrâmûrs.</l>
					<l n="22" xml:id="chapter-187-div-187-l-5602">diu truoc den rehten bêâ curs:</l>
					<l n="23" xml:id="chapter-187-div-187-l-5603">der name ist tiuschen schœner lîp.</l>
					<l n="24" xml:id="chapter-187-div-187-l-5604">ez wâren wol nütziu wîp,</l>
					<l n="25" xml:id="chapter-187-div-187-l-5605">die disiu zwei gebâren,</l>
					<l n="26" xml:id="chapter-187-div-187-l-5606">diu dâ bî ein ander wâren.</l>
					<l n="27" xml:id="chapter-187-div-187-l-5607">dô schuof wîp unde man</l>
					<l n="28" xml:id="chapter-187-div-187-l-5608">niht mêre wan daz si sâhen an</l>
					<l n="29" xml:id="chapter-187-div-187-l-5609">diu zwei bî ein ander.</l>
					<l n="30" xml:id="chapter-187-div-187-l-5610">guote vriunt dâ vander.</l>
				</div>
			</div>
			<div n="188" xml:id="chapter-188" type="chapter" data-level="1">
				<div xml:id="chapter-188-div-188" data-level="2">
					<l n="1" xml:id="chapter-188-div-188-l-5611">der gast gedâhte, ich sage iu wie:</l>
					<l n="2" xml:id="chapter-188-div-188-l-5612">"Lîâze ist dort, Lîâze ist hie.</l>
					<l n="3" xml:id="chapter-188-div-188-l-5613">mir wil got sorge mâzen:</l>
					<l n="4" xml:id="chapter-188-div-188-l-5614">nû sihe ich Lîâzen,</l>
					<l n="5" xml:id="chapter-188-div-188-l-5615">des werden Gurnemanzes kint."</l>
					<l n="6" xml:id="chapter-188-div-188-l-5616">Lîâzen schœne was ein wint</l>
					<l n="7" xml:id="chapter-188-div-188-l-5617">gein der megede diu hie saz</l>
					<l n="8" xml:id="chapter-188-div-188-l-5618">(an der got wunsches niht vergaz,</l>
					<l n="9" xml:id="chapter-188-div-188-l-5619">diu was des landes vrouwe),</l>
					<l n="10" xml:id="chapter-188-div-188-l-5620">als von dem süezen touwe</l>
					<l n="11" xml:id="chapter-188-div-188-l-5621">diu rôse ûz ir belgelîn</l>
					<l n="12" xml:id="chapter-188-div-188-l-5622">blecket niuwen werden schîn,</l>
					<l n="13" xml:id="chapter-188-div-188-l-5623">der beidiu wîz ist unde rôt.</l>
					<l n="14" xml:id="chapter-188-div-188-l-5624">daz vuocte ir gaste grôze nôt.</l>
					<l n="15" xml:id="chapter-188-div-188-l-5625">sîn manlîch zuht was im sô ganz,</l>
					<l n="16" xml:id="chapter-188-div-188-l-5626">sît in der werde Gurnemanz</l>
					<l n="17" xml:id="chapter-188-div-188-l-5627">von sîner tumpheit geschiet</l>
					<l n="18" xml:id="chapter-188-div-188-l-5628">und im vrâgen widerriet,</l>
					<l n="19" xml:id="chapter-188-div-188-l-5629">ez enwære bescheidenlîche,</l>
					<l n="20" xml:id="chapter-188-div-188-l-5630">bî der küneginne rîche</l>
					<l n="21" xml:id="chapter-188-div-188-l-5631">saz sîn munt gar âne wort,</l>
					<l n="22" xml:id="chapter-188-div-188-l-5632">nâhe aldâ, niht verre dort.</l>
					<l n="23" xml:id="chapter-188-div-188-l-5633">maneger kan noch rede sparn,</l>
					<l n="24" xml:id="chapter-188-div-188-l-5634">der mêr gein vrouwen ist gevarn.</l>
					<l n="25" xml:id="chapter-188-div-188-l-5635">diu küneginne gedâhte sân:</l>
					<l n="26" xml:id="chapter-188-div-188-l-5636">"ich wæne, mich smæhet dirre man</l>
					<l n="27" xml:id="chapter-188-div-188-l-5637">durch daz mîn lîp vertwâlet ist.</l>
					<l n="28" xml:id="chapter-188-div-188-l-5638">nein, er tuotz durch einen list:</l>
					<l n="29" xml:id="chapter-188-div-188-l-5639">erst gast, ich bin wirtîn.</l>
					<l n="30" xml:id="chapter-188-div-188-l-5640">diu êrste rede wære mîn.</l>
				</div>
			</div>
			<div n="189" xml:id="chapter-189" type="chapter" data-level="1">
				<div xml:id="chapter-189-div-189" data-level="2">
					<l n="1" xml:id="chapter-189-div-189-l-5641">dar nâch er güetlîche an mich sach,</l>
					<l n="2" xml:id="chapter-189-div-189-l-5642">sît uns ze sitzen hie geschach:</l>
					<l n="3" xml:id="chapter-189-div-189-l-5643">er hât sich zuht gein mir enbart.</l>
					<l n="4" xml:id="chapter-189-div-189-l-5644">mîn rede ist alze vil gespart,</l>
					<l n="5" xml:id="chapter-189-div-189-l-5645">hie ensol niht mêr geswigen sîn."</l>
					<l n="6" xml:id="chapter-189-div-189-l-5646">zir gaste sprach diu künegîn:</l>
					<l n="7" xml:id="chapter-189-div-189-l-5647">"herre, ein wirtîn reden muoz.</l>
					<l n="8" xml:id="chapter-189-div-189-l-5648">ein kus erwarp mir iuwern gruoz,</l>
					<l n="9" xml:id="chapter-189-div-189-l-5649">ouch butet ir dienest dâ her în</l>
					<l n="10" xml:id="chapter-189-div-189-l-5650">(sus sagete ein juncvrouwe mîn):</l>
					<l n="11" xml:id="chapter-189-div-189-l-5651">des hânt uns geste niht gewent,</l>
					<l n="12" xml:id="chapter-189-div-189-l-5652">des hât mîn herze sich gesent.</l>
					<l n="13" xml:id="chapter-189-div-189-l-5653">herre, ich vrâge iuch mære,</l>
					<l n="14" xml:id="chapter-189-div-189-l-5654">wannen iuwer reise wære."</l>
					<l n="15" xml:id="chapter-189-div-189-l-5655">"vrouwe, ich reit bî disem tage</l>
					<l n="16" xml:id="chapter-189-div-189-l-5656">von einem man, den ich in klage</l>
					<l n="17" xml:id="chapter-189-div-189-l-5657">liez mit triuwen âne schranz.</l>
					<l n="18" xml:id="chapter-189-div-189-l-5658">der vürste heizet Gurnemanz,</l>
					<l n="19" xml:id="chapter-189-div-189-l-5659">von Grâharz ist er genant.</l>
					<l n="20" xml:id="chapter-189-div-189-l-5660">dannen reit ich hiute in ditze lant."</l>
					<l n="21" xml:id="chapter-189-div-189-l-5661">alsus sprach diu werde maget:</l>
					<l n="22" xml:id="chapter-189-div-189-l-5662">"hetez anders iemen mir gesaget,</l>
					<l n="23" xml:id="chapter-189-div-189-l-5663">der volge würde im niht verjehen,</l>
					<l n="24" xml:id="chapter-189-div-189-l-5664">daz ez eines tages wære geschehen:</l>
					<l n="25" xml:id="chapter-189-div-189-l-5665">wan swelh mîn bote ie baldest reit,</l>
					<l n="26" xml:id="chapter-189-div-189-l-5666">die reise er zwêne tage vermeit.</l>
					<l n="27" xml:id="chapter-189-div-189-l-5667">sîn swester was diu muoter mîn,</l>
					<l n="28" xml:id="chapter-189-div-189-l-5668">iuwers wirtes. sîner tohter schîn</l>
					<l n="29" xml:id="chapter-189-div-189-l-5669">sich ouch vor jâmer krenken mac.</l>
					<l n="30" xml:id="chapter-189-div-189-l-5670">wir haben manegen sûren tac</l>
				</div>
			</div>
			<div n="190" xml:id="chapter-190" type="chapter" data-level="1">
				<div xml:id="chapter-190-div-190" data-level="2">
					<l n="1" xml:id="chapter-190-div-190-l-5671">mit nazzen ougen verklaget,</l>
					<l n="2" xml:id="chapter-190-div-190-l-5672">ich und Lîâze diu maget.</l>
					<l n="3" xml:id="chapter-190-div-190-l-5673">sît ir iuwerm wirte holt,</l>
					<l n="4" xml:id="chapter-190-div-190-l-5674">sô nemetz hînte als wirz gedolt</l>
					<l n="5" xml:id="chapter-190-div-190-l-5675">hie lange hân, wîp und man:</l>
					<l n="6" xml:id="chapter-190-div-190-l-5676">ein teil ir dienet im dar an.</l>
					<l n="7" xml:id="chapter-190-div-190-l-5677">ich wil iu unsern kumber sagen:</l>
					<l n="8" xml:id="chapter-190-div-190-l-5678">wir müezen strengen zadel tragen."</l>
					<l n="9" xml:id="chapter-190-div-190-l-5679">dô sprach ir veter Kîôt:</l>
					<l n="10" xml:id="chapter-190-div-190-l-5680">"vrouwe, ich sende iu zwelf brôt,</l>
					<l n="11" xml:id="chapter-190-div-190-l-5681">schultern unde hammen drî,</l>
					<l n="12" xml:id="chapter-190-div-190-l-5682">dâ ligent ehte kæse bî,</l>
					<l n="13" xml:id="chapter-190-div-190-l-5683">und zwei buzzel mit wîn.</l>
					<l n="14" xml:id="chapter-190-div-190-l-5684">iuch sol ouch der bruoder mîn</l>
					<l n="15" xml:id="chapter-190-div-190-l-5685">hînte stiuren, des ist nôt."</l>
					<l n="16" xml:id="chapter-190-div-190-l-5686">dô sprach Manphiliôt:</l>
					<l n="17" xml:id="chapter-190-div-190-l-5687">"vrouwe, ich sende iu alsô vil."</l>
					<l n="18" xml:id="chapter-190-div-190-l-5688">dô saz diu maget an vreuden zil,</l>
					<l n="19" xml:id="chapter-190-div-190-l-5689">ir grôzer danc wart niht vermiten.</l>
					<l n="20" xml:id="chapter-190-div-190-l-5690">si nâmen urloup unde riten</l>
					<l n="21" xml:id="chapter-190-div-190-l-5691">dâ bî zir weidehûsen.</l>
					<l n="22" xml:id="chapter-190-div-190-l-5692">zer wilden albe klûsen</l>
					<l n="23" xml:id="chapter-190-div-190-l-5693">die alden sâzen sunder wer:</l>
					<l n="24" xml:id="chapter-190-div-190-l-5694">si heten ouch vride von dem her.</l>
					<l n="25" xml:id="chapter-190-div-190-l-5695">ir bote wider kom gedrabet:</l>
					<l n="26" xml:id="chapter-190-div-190-l-5696">des wart diu kranke diet gelabet.</l>
					<l n="27" xml:id="chapter-190-div-190-l-5697">dô was der burgære nar</l>
					<l n="28" xml:id="chapter-190-div-190-l-5698">gedigen an dise spîse gar.</l>
					<l n="29" xml:id="chapter-190-div-190-l-5699">ir was vor hunger maneger tôt,</l>
					<l n="30" xml:id="chapter-190-div-190-l-5700">ê daz in dar kœme ditze brôt.</l>
				</div>
			</div>
			<div n="191" xml:id="chapter-191" type="chapter" data-level="1">
				<div xml:id="chapter-191-div-191" data-level="2">
					<l n="1" xml:id="chapter-191-div-191-l-5701">teilenz hiez diu künegîn,</l>
					<l n="2" xml:id="chapter-191-div-191-l-5702">dar zuo die kæse, daz vleisch, den wîn</l>
					<l n="3" xml:id="chapter-191-div-191-l-5703">dirre kreftelôsen diet.</l>
					<l n="4" xml:id="chapter-191-div-191-l-5704">Parzivâl ir gast daz riet:</l>
					<l n="5" xml:id="chapter-191-div-191-l-5705">des beleip in zwein vil kûme ein snite,</l>
					<l n="6" xml:id="chapter-191-div-191-l-5706">die teilden si âne bâgens site.</l>
					<l n="7" xml:id="chapter-191-div-191-l-5707">diu wirtschaft was ouch verzert,</l>
					<l n="8" xml:id="chapter-191-div-191-l-5708">dâ mite maneges tôt erwert,</l>
					<l n="9" xml:id="chapter-191-div-191-l-5709">den der hunger leben liez.</l>
					<l n="10" xml:id="chapter-191-div-191-l-5710">dem gaste man dô betten hiez</l>
					<l n="11" xml:id="chapter-191-div-191-l-5711">sanfte, des ich wænen wil.</l>
					<l n="12" xml:id="chapter-191-div-191-l-5712">wæren die burgære vederspil,</l>
					<l n="13" xml:id="chapter-191-div-191-l-5713">si enwæren überkrüphet niht,</l>
					<l n="14" xml:id="chapter-191-div-191-l-5714">des noch ir tischgerihte giht.</l>
					<l n="15" xml:id="chapter-191-div-191-l-5715">si truogen alle hungers mâl,</l>
					<l n="16" xml:id="chapter-191-div-191-l-5716">wan der junge Parzivâl.</l>
					<l n="17" xml:id="chapter-191-div-191-l-5717">der nam slâfes urloup.</l>
					<l n="18" xml:id="chapter-191-div-191-l-5718">ob sîne kerzen wæren schoup?</l>
					<l n="19" xml:id="chapter-191-div-191-l-5719">nein, si wâren bezzer gar.</l>
					<l n="20" xml:id="chapter-191-div-191-l-5720">dô gienc der junge wol gevar</l>
					<l n="21" xml:id="chapter-191-div-191-l-5721">an ein bette rîche</l>
					<l n="22" xml:id="chapter-191-div-191-l-5722">gehêret küneclîche,</l>
					<l n="23" xml:id="chapter-191-div-191-l-5723">niht nâch armüete kür.</l>
					<l n="24" xml:id="chapter-191-div-191-l-5724">ein teppech was geleget dâ vür.</l>
					<l n="25" xml:id="chapter-191-div-191-l-5725">er bat die ritter wider gên,</l>
					<l n="26" xml:id="chapter-191-div-191-l-5726">die enliez er dâ niht langer stên.</l>
					<l n="27" xml:id="chapter-191-div-191-l-5727">kint im entschuohten, sân er slief,</l>
					<l n="28" xml:id="chapter-191-div-191-l-5728">unz im der wâre jâmer rief</l>
					<l n="29" xml:id="chapter-191-div-191-l-5729">und liehter ougen herzen regen.</l>
					<l n="30" xml:id="chapter-191-div-191-l-5730">die wacten schiere den werden degen.</l>
				</div>
			</div>
			<div n="192" xml:id="chapter-192" type="chapter" data-level="1">
				<div xml:id="chapter-192-div-192" data-level="2">
					<l n="1" xml:id="chapter-192-div-192-l-5731">daz kom als ich iu sagen wil.</l>
					<l n="2" xml:id="chapter-192-div-192-l-5732">ez brach niht wîplîchiu zil:</l>
					<l n="3" xml:id="chapter-192-div-192-l-5733">mit stæte kiusche truoc diu maget.</l>
					<l n="4" xml:id="chapter-192-div-192-l-5734">von der ein teil hie wirt gesaget,</l>
					<l n="5" xml:id="chapter-192-div-192-l-5735">die twanc urliuges nôt</l>
					<l n="6" xml:id="chapter-192-div-192-l-5736">und lieber helfære tôt</l>
					<l n="7" xml:id="chapter-192-div-192-l-5737">ir herze an solhez krachen,</l>
					<l n="8" xml:id="chapter-192-div-192-l-5738">daz ir ougen muosten wachen.</l>
					<l n="9" xml:id="chapter-192-div-192-l-5739">dô gienc diu küneginne,</l>
					<l n="10" xml:id="chapter-192-div-192-l-5740">niht nâch solher minne</l>
					<l n="11" xml:id="chapter-192-div-192-l-5741">diu solhen namen reizet</l>
					<l n="12" xml:id="chapter-192-div-192-l-5742">der megede wîp heizet:</l>
					<l n="13" xml:id="chapter-192-div-192-l-5743">si suochte helfe und vriundes rât.</l>
					<l n="14" xml:id="chapter-192-div-192-l-5744">an ir was werlîchiu wât,</l>
					<l n="15" xml:id="chapter-192-div-192-l-5745">ein hemde wîz sîdîn:</l>
					<l n="16" xml:id="chapter-192-div-192-l-5746">waz möhte kamphlîcher sîn</l>
					<l n="17" xml:id="chapter-192-div-192-l-5747">dan gein dem man sus komende ein wîp?</l>
					<l n="18" xml:id="chapter-192-div-192-l-5748">ouch swanc diu vrouwe umbe ir lîp</l>
					<l n="19" xml:id="chapter-192-div-192-l-5749">von samît einen mantel lanc.</l>
					<l n="20" xml:id="chapter-192-div-192-l-5750">si gienc als si der kumber twanc.</l>
					<l n="21" xml:id="chapter-192-div-192-l-5751">juncvrouwen, kamerære,</l>
					<l n="22" xml:id="chapter-192-div-192-l-5752">swaz der dâ bî ir wære,</l>
					<l n="23" xml:id="chapter-192-div-192-l-5753">die liez si slâfen über al.</l>
					<l n="24" xml:id="chapter-192-div-192-l-5754">dô sleich si lîse âne allen schal</l>
					<l n="25" xml:id="chapter-192-div-192-l-5755">in eine kemenâten.</l>
					<l n="26" xml:id="chapter-192-div-192-l-5756">daz schuofen diez dâ tâten,</l>
					<l n="27" xml:id="chapter-192-div-192-l-5757">daz Parzivâl al eine lac.</l>
					<l n="28" xml:id="chapter-192-div-192-l-5758">von kerzen lieht sô der tac</l>
					<l n="29" xml:id="chapter-192-div-192-l-5759">was vor sîner slâfstat.</l>
					<l n="30" xml:id="chapter-192-div-192-l-5760">gein sînem bette gienc ir phat,</l>
				</div>
			</div>
			<div n="193" xml:id="chapter-193" type="chapter" data-level="1">
				<div xml:id="chapter-193-div-193" data-level="2">
					<l n="1" xml:id="chapter-193-div-193-l-5761">ûf den teppech kniete si vür in.</l>
					<l n="2" xml:id="chapter-193-div-193-l-5762">si heten beidiu kranken sin,</l>
					<l n="3" xml:id="chapter-193-div-193-l-5763">er und diu küneginne,</l>
					<l n="4" xml:id="chapter-193-div-193-l-5764">an bî ligender minne.</l>
					<l n="5" xml:id="chapter-193-div-193-l-5765">hie wart alsus geworben:</l>
					<l n="6" xml:id="chapter-193-div-193-l-5766">an vreuden verdorben</l>
					<l n="7" xml:id="chapter-193-div-193-l-5767">was diu maget, des twanc si scheme.</l>
					<l n="8" xml:id="chapter-193-div-193-l-5768">ob er si hin an iht neme?</l>
					<l n="9" xml:id="chapter-193-div-193-l-5769">leider des enkan er niht.</l>
					<l n="10" xml:id="chapter-193-div-193-l-5770">âne kunst ez doch geschiht,</l>
					<l n="11" xml:id="chapter-193-div-193-l-5771">mit einem alsô bewanden vride,</l>
					<l n="12" xml:id="chapter-193-div-193-l-5772">daz si diu sünebæren lide</l>
					<l n="13" xml:id="chapter-193-div-193-l-5773">niht zuo ein ander brâhten.</l>
					<l n="14" xml:id="chapter-193-div-193-l-5774">wênec si des gedâhten.</l>
					<l n="15" xml:id="chapter-193-div-193-l-5775">der megede jâmer was sô grôz,</l>
					<l n="16" xml:id="chapter-193-div-193-l-5776">vil zeher von ir ougen vlôz</l>
					<l n="17" xml:id="chapter-193-div-193-l-5777">ûf den jungen Parzival.</l>
					<l n="18" xml:id="chapter-193-div-193-l-5778">der erhôrte ir weinens solhen schal,</l>
					<l n="19" xml:id="chapter-193-div-193-l-5779">daz er si wachende an gesach.</l>
					<l n="20" xml:id="chapter-193-div-193-l-5780">leide und liebe im dran geschach.</l>
					<l n="21" xml:id="chapter-193-div-193-l-5781">ûf rihte sich der junge man,</l>
					<l n="22" xml:id="chapter-193-div-193-l-5782">zer küneginne sprach er sân:</l>
					<l n="23" xml:id="chapter-193-div-193-l-5783">"vrouwe, bin ich iuwer spot?</l>
					<l n="24" xml:id="chapter-193-div-193-l-5784">ir soldet knien alsus vür got:</l>
					<l n="25" xml:id="chapter-193-div-193-l-5785">geruochet sitzen zuo mir her"</l>
					<l n="26" xml:id="chapter-193-div-193-l-5786">(daz was sîn bete und sîn ger)</l>
					<l n="27" xml:id="chapter-193-div-193-l-5787">"oder leget iuch hie aldâ ich lac.</l>
					<l n="28" xml:id="chapter-193-div-193-l-5788">lât mich belîben swâ ich mac."</l>
					<l n="29" xml:id="chapter-193-div-193-l-5789">si sprach: "welt ir iuch êren,</l>
					<l n="30" xml:id="chapter-193-div-193-l-5790">solhe mâze gein mir kêren</l>
				</div>
			</div>
			<div n="194" xml:id="chapter-194" type="chapter" data-level="1">
				<div xml:id="chapter-194-div-194" data-level="2">
					<l n="1" xml:id="chapter-194-div-194-l-5791">daz ir mit mir ringet niht,</l>
					<l n="2" xml:id="chapter-194-div-194-l-5792">mîn ligen aldâ bî iu geschiht."</l>
					<l n="3" xml:id="chapter-194-div-194-l-5793">des wart ein vride von im getân:</l>
					<l n="4" xml:id="chapter-194-div-194-l-5794">si smouc sich an daz bette sân.</l>
					<l n="5" xml:id="chapter-194-div-194-l-5795">es was dennoch sô spæte,</l>
					<l n="6" xml:id="chapter-194-div-194-l-5796">daz ninder huon dâ kræte:</l>
					<l n="7" xml:id="chapter-194-div-194-l-5797">hanboume stuonden dâ blôz,</l>
					<l n="8" xml:id="chapter-194-div-194-l-5798">der zadel hüener von in schôz.</l>
					<l n="9" xml:id="chapter-194-div-194-l-5799">diu vrouwe jâmers rîche</l>
					<l n="10" xml:id="chapter-194-div-194-l-5800">vrâcte in zühteclîche,</l>
					<l n="11" xml:id="chapter-194-div-194-l-5801">ob er hœren wolde ir klage.</l>
					<l n="12" xml:id="chapter-194-div-194-l-5802">si sprach: "ich vürhte, ob ichz iu sage,</l>
					<l n="13" xml:id="chapter-194-div-194-l-5803">ez wende iu slâf: daz tuot iu wê.</l>
					<l n="14" xml:id="chapter-194-div-194-l-5804">mir hât der künec Clâmidê</l>
					<l n="15" xml:id="chapter-194-div-194-l-5805">und Kingrûn sîn seneschalt</l>
					<l n="16" xml:id="chapter-194-div-194-l-5806">verwüestet bürge unde lant</l>
					<l n="17" xml:id="chapter-194-div-194-l-5807">unz an Pelrapeire.</l>
					<l n="18" xml:id="chapter-194-div-194-l-5808">mîn vater Tampenteire</l>
					<l n="19" xml:id="chapter-194-div-194-l-5809">liez mich armen weisen</l>
					<l n="20" xml:id="chapter-194-div-194-l-5810">in vorhteclîchen vreisen.</l>
					<l n="21" xml:id="chapter-194-div-194-l-5811">mâge, vürsten unde man,</l>
					<l n="22" xml:id="chapter-194-div-194-l-5812">rîche und arme (undertân</l>
					<l n="23" xml:id="chapter-194-div-194-l-5813">was mir grôz ellenthaftez her),</l>
					<l n="24" xml:id="chapter-194-div-194-l-5814">die sint erstorben an der wer</l>
					<l n="25" xml:id="chapter-194-div-194-l-5815">halp oderz merre teil.</l>
					<l n="26" xml:id="chapter-194-div-194-l-5816">wes möhte ich armiu wesen geil?</l>
					<l n="27" xml:id="chapter-194-div-194-l-5817">nûst ez mir komen ûf daz zil,</l>
					<l n="28" xml:id="chapter-194-div-194-l-5818">daz ich mich selben tœten wil,</l>
					<l n="29" xml:id="chapter-194-div-194-l-5819">ê daz ich magetuom und lîp</l>
					<l n="30" xml:id="chapter-194-div-194-l-5820">gæbe und Clâmidês wîp</l>
				</div>
			</div>
			<div n="195" xml:id="chapter-195" type="chapter" data-level="1">
				<div xml:id="chapter-195-div-195" data-level="2">
					<l n="1" xml:id="chapter-195-div-195-l-5821">würde, wan sîn hant mir sluoc</l>
					<l n="2" xml:id="chapter-195-div-195-l-5822">Schenteflûren, des herze truoc</l>
					<l n="3" xml:id="chapter-195-div-195-l-5823">manegen ritterlîchen prîs.</l>
					<l n="4" xml:id="chapter-195-div-195-l-5824">er mannes schœne ein blüende rîs,</l>
					<l n="5" xml:id="chapter-195-div-195-l-5825">er kunde valscheit mâzen,</l>
					<l n="6" xml:id="chapter-195-div-195-l-5826">der bruoder Lîâzen."</l>
					<l n="7" xml:id="chapter-195-div-195-l-5827">dô Lîâze wart genant,</l>
					<l n="8" xml:id="chapter-195-div-195-l-5828">nâch ir vil kumbers was gemant</l>
					<l n="9" xml:id="chapter-195-div-195-l-5829">der dienest gebende Parzival.</l>
					<l n="10" xml:id="chapter-195-div-195-l-5830">sîn hôher muot kom in ein tal:</l>
					<l n="11" xml:id="chapter-195-div-195-l-5831">daz riet Lîâzen minne.</l>
					<l n="12" xml:id="chapter-195-div-195-l-5832">er sprach zer küneginne:</l>
					<l n="13" xml:id="chapter-195-div-195-l-5833">"vrouwe, hilfet iuch iemens trôst?"</l>
					<l n="14" xml:id="chapter-195-div-195-l-5834">"jâ, herre, ob ich würde erlôst</l>
					<l n="15" xml:id="chapter-195-div-195-l-5835">von Kingrûne seneschalt.</l>
					<l n="16" xml:id="chapter-195-div-195-l-5836">ze rehter tjost hât er gevalt</l>
					<l n="17" xml:id="chapter-195-div-195-l-5837">mir vil manegen ritte nider.</l>
					<l n="18" xml:id="chapter-195-div-195-l-5838">der kumt morgen dâ her wider</l>
					<l n="19" xml:id="chapter-195-div-195-l-5839">und wænet daz der herre sîn</l>
					<l n="20" xml:id="chapter-195-div-195-l-5840">sül ligen an dem arme mîn.</l>
					<l n="21" xml:id="chapter-195-div-195-l-5841">ir sâhet wol mînen palas,</l>
					<l n="22" xml:id="chapter-195-div-195-l-5842">der ninder sô gehœhet was,</l>
					<l n="23" xml:id="chapter-195-div-195-l-5843">ich enviele ê nider in den graben,</l>
					<l n="24" xml:id="chapter-195-div-195-l-5844">ê Clâmidê solde haben</l>
					<l n="25" xml:id="chapter-195-div-195-l-5845">mit gewalt mînen magetuom.</l>
					<l n="26" xml:id="chapter-195-div-195-l-5846">sus wolde ich wenden sînen ruom.</l>
					<l n="27" xml:id="chapter-195-div-195-l-5847">dô sprach er: "vrouwe, ist Kingrûn</l>
					<l n="28" xml:id="chapter-195-div-195-l-5848">Franzois oder Bertûn</l>
					<l n="29" xml:id="chapter-195-div-195-l-5849">oder von swelhem lande er vert,</l>
					<l n="30" xml:id="chapter-195-div-195-l-5850">mit mîner hant ir sît gewert</l>
				</div>
			</div>
			<div n="196" xml:id="chapter-196" type="chapter" data-level="1">
				<div xml:id="chapter-196-div-196" data-level="2">
					<l n="1" xml:id="chapter-196-div-196-l-5851">alz ez mîn lîp volbringen mac."</l>
					<l n="2" xml:id="chapter-196-div-196-l-5852">diu naht hete ende und kom der tac:</l>
					<l n="3" xml:id="chapter-196-div-196-l-5853">diu vrouwe stuont ûf und neic,</l>
					<l n="4" xml:id="chapter-196-div-196-l-5854">ir grôzen danc si niht versweic.</l>
					<l n="5" xml:id="chapter-196-div-196-l-5855">dô sleich si wider lîse:</l>
					<l n="6" xml:id="chapter-196-div-196-l-5856">niemen was dâ sô wîse,</l>
					<l n="7" xml:id="chapter-196-div-196-l-5857">der würde ir gêns dâ gewar,</l>
					<l n="8" xml:id="chapter-196-div-196-l-5858">wan Parzivâl der lieht gevar.</l>
					<l n="9" xml:id="chapter-196-div-196-l-5859">der slief niht langer dô dâ nâch.</l>
					<l n="10" xml:id="chapter-196-div-196-l-5860">der sunnen was gein der hœhe gâch,</l>
					<l n="11" xml:id="chapter-196-div-196-l-5861">ir glesten durch die wolken dranc.</l>
					<l n="12" xml:id="chapter-196-div-196-l-5862">dô erhôrte er maneger glocken klanc:</l>
					<l n="13" xml:id="chapter-196-div-196-l-5863">kirchen, münster suochte diu diet</l>
					<l n="14" xml:id="chapter-196-div-196-l-5864">die Clâmidê von vreuden schiet.</l>
					<l n="15" xml:id="chapter-196-div-196-l-5865">ûf rihte sich der junge man.</l>
					<l n="16" xml:id="chapter-196-div-196-l-5866">der küneginne kappelân</l>
					<l n="17" xml:id="chapter-196-div-196-l-5867">sanc gote und sîner vrouwen.</l>
					<l n="18" xml:id="chapter-196-div-196-l-5868">ir gast si muoste schouwen,</l>
					<l n="19" xml:id="chapter-196-div-196-l-5869">unz daz der bendiz geschach.</l>
					<l n="20" xml:id="chapter-196-div-196-l-5870">nâch sînem harnas er sprach:</l>
					<l n="21" xml:id="chapter-196-div-196-l-5871">dâ wart er wol gewâpent în.</l>
					<l n="22" xml:id="chapter-196-div-196-l-5872">er tet ouch ritters ellen schîn</l>
					<l n="23" xml:id="chapter-196-div-196-l-5873">mit rehter manlîcher wer.</l>
					<l n="24" xml:id="chapter-196-div-196-l-5874">dô kom Clâmidês her</l>
					<l n="25" xml:id="chapter-196-div-196-l-5875">mit maneger baniere.</l>
					<l n="26" xml:id="chapter-196-div-196-l-5876">Kingrûn kom schiere</l>
					<l n="27" xml:id="chapter-196-div-196-l-5877">vor den andern verre</l>
					<l n="28" xml:id="chapter-196-div-196-l-5878">ûf einem orse von îserterre.</l>
					<l n="29" xml:id="chapter-196-div-196-l-5879">als irz mære hânt vernomen,</l>
					<l n="30" xml:id="chapter-196-div-196-l-5880">dô was ouch vür die porten komen</l>
				</div>
			</div>
			<div n="197" xml:id="chapter-197" type="chapter" data-level="1">
				<div xml:id="chapter-197-div-197" data-level="2">
					<l n="1" xml:id="chapter-197-div-197-l-5881">fil li roi Gahmuret.</l>
					<l n="2" xml:id="chapter-197-div-197-l-5882">der hete der burgære gebet,</l>
					<l n="3" xml:id="chapter-197-div-197-l-5883">diz was sîn êrste swertes strît.</l>
					<l n="4" xml:id="chapter-197-div-197-l-5884">er nam den poinder wol sô wît,</l>
					<l n="5" xml:id="chapter-197-div-197-l-5885">daz von sîner tjoste hurt</l>
					<l n="6" xml:id="chapter-197-div-197-l-5886">beiden orsen wart engurt.</l>
					<l n="7" xml:id="chapter-197-div-197-l-5887">darmgürteln brâsten: umbe daz</l>
					<l n="8" xml:id="chapter-197-div-197-l-5888">ieweders ors ûf hehsen saz.</l>
					<l n="9" xml:id="chapter-197-div-197-l-5889">die ê des ûf in sâzen,</l>
					<l n="10" xml:id="chapter-197-div-197-l-5890">ir swert si niht vergâzen:</l>
					<l n="11" xml:id="chapter-197-div-197-l-5891">in den scheiden si die vunden.</l>
					<l n="12" xml:id="chapter-197-div-197-l-5892">Kingrûn truoc wunden</l>
					<l n="13" xml:id="chapter-197-div-197-l-5893">durch den arm und in die brust.</l>
					<l n="14" xml:id="chapter-197-div-197-l-5894">disiu tjost in lêrte vlust</l>
					<l n="15" xml:id="chapter-197-div-197-l-5895">an solhem prîse, des er phlac</l>
					<l n="16" xml:id="chapter-197-div-197-l-5896">unz an sîn hôchvart swindens tac.</l>
					<l n="17" xml:id="chapter-197-div-197-l-5897">solh ellen was ûf in gezalt,</l>
					<l n="18" xml:id="chapter-197-div-197-l-5898">sehs ritter solde er hân gevalt,</l>
					<l n="19" xml:id="chapter-197-div-197-l-5899">die gein im kœmen ûf ein velt.</l>
					<l n="20" xml:id="chapter-197-div-197-l-5900">Parzivâl im brâhte gelt</l>
					<l n="21" xml:id="chapter-197-div-197-l-5901">mit sîner ellenthaften hant,</l>
					<l n="22" xml:id="chapter-197-div-197-l-5902">daz Kingrûn seneschalt</l>
					<l n="23" xml:id="chapter-197-div-197-l-5903">wânde vremder mære,</l>
					<l n="24" xml:id="chapter-197-div-197-l-5904">wie ein pheterære</l>
					<l n="25" xml:id="chapter-197-div-197-l-5905">mit würfen an in seicte.</l>
					<l n="26" xml:id="chapter-197-div-197-l-5906">ander strît in neicte:</l>
					<l n="27" xml:id="chapter-197-div-197-l-5907">ein swert im durch den helm erklanc.</l>
					<l n="28" xml:id="chapter-197-div-197-l-5908">Parzivâl in nider swanc,</l>
					<l n="29" xml:id="chapter-197-div-197-l-5909">er sazte im an die brust ein knie.</l>
					<l n="30" xml:id="chapter-197-div-197-l-5910">er bôt daz wart geboten nie</l>
				</div>
			</div>
			<div n="198" xml:id="chapter-198" type="chapter" data-level="1">
				<div xml:id="chapter-198-div-198" data-level="2">
					<l n="1" xml:id="chapter-198-div-198-l-5911">deheinem man, sîn sicherheit.</l>
					<l n="2" xml:id="chapter-198-div-198-l-5912">ir enwolde niht der mit im streit:</l>
					<l n="3" xml:id="chapter-198-div-198-l-5913">er bat in fîanze</l>
					<l n="4" xml:id="chapter-198-div-198-l-5914">bringen Gurnemanze.</l>
					<l n="5" xml:id="chapter-198-div-198-l-5915">"nein, herre, dû maht mir gerner tuon</l>
					<l n="6" xml:id="chapter-198-div-198-l-5916">den tôt: ich sluoc im sînen sun,</l>
					<l n="7" xml:id="chapter-198-div-198-l-5917">Schenteflûren nam ich sîn leben.</l>
					<l n="8" xml:id="chapter-198-div-198-l-5918">got hât dir êren vil gegeben:</l>
					<l n="9" xml:id="chapter-198-div-198-l-5919">swâ man daz saget daz von dir</l>
					<l n="10" xml:id="chapter-198-div-198-l-5920">diu kraft erzeiget ist an mir,</l>
					<l n="11" xml:id="chapter-198-div-198-l-5921">daz dû mich hâs betwungen,</l>
					<l n="12" xml:id="chapter-198-div-198-l-5922">sô ist dir wol gelungen."</l>
					<l n="13" xml:id="chapter-198-div-198-l-5923">dô sprach der junge Parzival:</l>
					<l n="14" xml:id="chapter-198-div-198-l-5924">"ich wil dir lâzen ander wal:</l>
					<l n="15" xml:id="chapter-198-div-198-l-5925">nû sicher der künegîn,</l>
					<l n="16" xml:id="chapter-198-div-198-l-5926">der dîn herre hôhen pîn</l>
					<l n="17" xml:id="chapter-198-div-198-l-5927">hât gevrumt mit zorne."</l>
					<l n="18" xml:id="chapter-198-div-198-l-5928">"sô würde ich der verlorne.</l>
					<l n="19" xml:id="chapter-198-div-198-l-5929">mit swerten wære mîn lîp verzert</l>
					<l n="20" xml:id="chapter-198-div-198-l-5930">kleine sô daz in sunnen vert,</l>
					<l n="21" xml:id="chapter-198-div-198-l-5931">wande ich hân herzeleit getân</l>
					<l n="22" xml:id="chapter-198-div-198-l-5932">dort inne manegen küenen man."</l>
					<l n="23" xml:id="chapter-198-div-198-l-5933">"sô vüere von disem plâne</l>
					<l n="24" xml:id="chapter-198-div-198-l-5934">inz lant ze Bertâne</l>
					<l n="25" xml:id="chapter-198-div-198-l-5935">dîne ritterlîche sicherheit</l>
					<l n="26" xml:id="chapter-198-div-198-l-5936">einer maget, diu durch mich leit</l>
					<l n="27" xml:id="chapter-198-div-198-l-5937">des si niht lîden solde,</l>
					<l n="28" xml:id="chapter-198-div-198-l-5938">der unvuoge erkennen wolde,</l>
					<l n="29" xml:id="chapter-198-div-198-l-5939">und sage ir, swaz halt mir geschehe,</l>
					<l n="30" xml:id="chapter-198-div-198-l-5940">daz si mich nimmer vrô gesehe,</l>
				</div>
			</div>
			<div n="199" xml:id="chapter-199" type="chapter" data-level="1">
				<div xml:id="chapter-199-div-199" data-level="2">
					<l n="1" xml:id="chapter-199-div-199-l-5941">ê daz ich si gereche</l>
					<l n="2" xml:id="chapter-199-div-199-l-5942">aldâ ich schilt durchsteche.</l>
					<l n="3" xml:id="chapter-199-div-199-l-5943">sage Artûse und dem wîbe sîn,</l>
					<l n="4" xml:id="chapter-199-div-199-l-5944">in beiden, von mir dienest mîn,</l>
					<l n="5" xml:id="chapter-199-div-199-l-5945">dar zuo der massenîe gar</l>
					<l n="6" xml:id="chapter-199-div-199-l-5946">und daz ich nimmer kume dar,</l>
					<l n="7" xml:id="chapter-199-div-199-l-5947">ê ich lasters mich entsage,</l>
					<l n="8" xml:id="chapter-199-div-199-l-5948">daz ich geselleclîchen trage</l>
					<l n="9" xml:id="chapter-199-div-199-l-5949">mit ir diu mir lachen bôt.</l>
					<l n="10" xml:id="chapter-199-div-199-l-5950">des kom ir lîp in grôze nôt.</l>
					<l n="11" xml:id="chapter-199-div-199-l-5951">sage ir, ich sî ir dienestman,</l>
					<l n="12" xml:id="chapter-199-div-199-l-5952">dienstlîcher dieneste undertân."</l>
					<l n="13" xml:id="chapter-199-div-199-l-5953">der rede ein volge dâ geschach:</l>
					<l n="14" xml:id="chapter-199-div-199-l-5954">die helde man sich scheiden sach.</l>
					<l n="15" xml:id="chapter-199-div-199-l-5955">hin wider kom gegangen,</l>
					<l n="16" xml:id="chapter-199-div-199-l-5956">dâ sîn ors was gevangen,</l>
					<l n="17" xml:id="chapter-199-div-199-l-5957">der burgære kamphes trôst.</l>
					<l n="18" xml:id="chapter-199-div-199-l-5958">si wurden sît von im erlôst.</l>
					<l n="19" xml:id="chapter-199-div-199-l-5959">zwîvels phlac daz ûzer her,</l>
					<l n="20" xml:id="chapter-199-div-199-l-5960">daz Kingrûn an sîner wer</l>
					<l n="21" xml:id="chapter-199-div-199-l-5961">was enschumphieret.</l>
					<l n="22" xml:id="chapter-199-div-199-l-5962">nû wart gekondewieret</l>
					<l n="23" xml:id="chapter-199-div-199-l-5963">Parzivâl zer künegîn.</l>
					<l n="24" xml:id="chapter-199-div-199-l-5964">diu tet im umbevâhens schîn,</l>
					<l n="25" xml:id="chapter-199-div-199-l-5965">si dructe in vaste an ir lîp.</l>
					<l n="26" xml:id="chapter-199-div-199-l-5966">si sprach: "ich enwirde nimmer wîp</l>
					<l n="27" xml:id="chapter-199-div-199-l-5967">ûf erde deheines man,</l>
					<l n="28" xml:id="chapter-199-div-199-l-5968">wan den ich umbevangen hân."</l>
					<l n="29" xml:id="chapter-199-div-199-l-5969">si half daz er entwâpent wart:</l>
					<l n="30" xml:id="chapter-199-div-199-l-5970">ir dienest was vil ungespart.</l>
				</div>
			</div>
			<div n="200" xml:id="chapter-200" type="chapter" data-level="1">
				<div xml:id="chapter-200-div-200" data-level="2">
					<l n="1" xml:id="chapter-200-div-200-l-5971">nâch sîner grôzen arbeit</l>
					<l n="2" xml:id="chapter-200-div-200-l-5972">was krankiu wirtschaft bereit.</l>
					<l n="3" xml:id="chapter-200-div-200-l-5973">die burgære sus gevuoren,</l>
					<l n="4" xml:id="chapter-200-div-200-l-5974">daz si im alle hulde swuoren</l>
					<l n="5" xml:id="chapter-200-div-200-l-5975">und jâhen er müeste ir herre sîn.</l>
					<l n="6" xml:id="chapter-200-div-200-l-5976">dô sprach ouch diu künegîn,</l>
					<l n="7" xml:id="chapter-200-div-200-l-5977">er solde sîn ir âmîs,</l>
					<l n="8" xml:id="chapter-200-div-200-l-5978">sît daz er sô hôhen prîs</l>
					<l n="9" xml:id="chapter-200-div-200-l-5979">bezalde an Kingrûne.</l>
					<l n="10" xml:id="chapter-200-div-200-l-5980">zwêne segele brûne</l>
					<l n="11" xml:id="chapter-200-div-200-l-5981">die kôs man von der wer hin abe.</l>
					<l n="12" xml:id="chapter-200-div-200-l-5982">die sluoc grôz wint vaste in die habe.</l>
					<l n="13" xml:id="chapter-200-div-200-l-5983">die kiele wâren geladen sô,</l>
					<l n="14" xml:id="chapter-200-div-200-l-5984">des die burgære wurden vrô:</l>
					<l n="15" xml:id="chapter-200-div-200-l-5985">si entruogen niht wan spîse.</l>
					<l n="16" xml:id="chapter-200-div-200-l-5986">daz vuocte got der wîse.</l>
					<l n="17" xml:id="chapter-200-div-200-l-5987">hin von den zinnen vielen</l>
					<l n="18" xml:id="chapter-200-div-200-l-5988">und gâhten zuo den kielen</l>
					<l n="19" xml:id="chapter-200-div-200-l-5989">daz hungerec her durch den roup.</l>
					<l n="20" xml:id="chapter-200-div-200-l-5990">si möhten vliegen sô diu loup:</l>
					<l n="21" xml:id="chapter-200-div-200-l-5991">die magern und die sîhten,</l>
					<l n="22" xml:id="chapter-200-div-200-l-5992">von vleische die lîhten,</l>
					<l n="23" xml:id="chapter-200-div-200-l-5993">in was erschoben niht der balc.</l>
					<l n="24" xml:id="chapter-200-div-200-l-5994">der küneginne marschalc</l>
					<l n="25" xml:id="chapter-200-div-200-l-5995">tet den schiffen solhen vride,</l>
					<l n="26" xml:id="chapter-200-div-200-l-5996">daz er gebôt bî der wide</l>
					<l n="27" xml:id="chapter-200-div-200-l-5997">daz sich ir deheiner ruorte.</l>
					<l n="28" xml:id="chapter-200-div-200-l-5998">die koufliute er vuorte</l>
					<l n="29" xml:id="chapter-200-div-200-l-5999">vür sînen herren in die stat.</l>
					<l n="30" xml:id="chapter-200-div-200-l-6000">Parzivâl in gelden bat</l>
				</div>
			</div>
			<div n="201" xml:id="chapter-201" type="chapter" data-level="1">
				<div xml:id="chapter-201-div-201" data-level="2">
					<l n="1" xml:id="chapter-201-div-201-l-6001">ir habe zwispilde.</l>
					<l n="2" xml:id="chapter-201-div-201-l-6002">die koufliute des bevilde:</l>
					<l n="3" xml:id="chapter-201-div-201-l-6003">sus wart vergolden in ir kouf.</l>
					<l n="4" xml:id="chapter-201-div-201-l-6004">den burgæren in die koln trouf:</l>
					<l n="5" xml:id="chapter-201-div-201-l-6005">ich wære dâ nû wol soldier,</l>
					<l n="6" xml:id="chapter-201-div-201-l-6006">wan dâ trinket niemen bier,</l>
					<l n="7" xml:id="chapter-201-div-201-l-6007">si hânt wîns und spîse vil.</l>
					<l n="8" xml:id="chapter-201-div-201-l-6008">dô warp als ich iu sagen wil</l>
					<l n="9" xml:id="chapter-201-div-201-l-6009">Parzivâl der reine:</l>
					<l n="10" xml:id="chapter-201-div-201-l-6010">von êrste die spîse kleine</l>
					<l n="11" xml:id="chapter-201-div-201-l-6011">teilde er mit sîn selbes hant.</l>
					<l n="12" xml:id="chapter-201-div-201-l-6012">er sazte die werden die er dâ vant.</l>
					<l n="13" xml:id="chapter-201-div-201-l-6013">er wolde niht ir læren magen</l>
					<l n="14" xml:id="chapter-201-div-201-l-6014">überkrüphe lâzen tragen:</l>
					<l n="15" xml:id="chapter-201-div-201-l-6015">er gap in rehter mâze teil</l>
					<l n="16" xml:id="chapter-201-div-201-l-6016">(si wurden sînes râtes geil),</l>
					<l n="17" xml:id="chapter-201-div-201-l-6017">hin ze naht schuof er in mêre.</l>
					<l n="18" xml:id="chapter-201-div-201-l-6018">der unlôse, niht ze hêre</l>
					<l n="19" xml:id="chapter-201-div-201-l-6019">bî ligens wart gevrâget dâ:</l>
					<l n="20" xml:id="chapter-201-div-201-l-6020">er und diu künegîn sprâchen jâ.</l>
					<l n="21" xml:id="chapter-201-div-201-l-6021">er lac mit solhen vuogen,</l>
					<l n="22" xml:id="chapter-201-div-201-l-6022">des nû niht wil genuogen</l>
					<l n="23" xml:id="chapter-201-div-201-l-6023">manegiu wîp, swer in sô tuot.</l>
					<l n="24" xml:id="chapter-201-div-201-l-6024">daz si durch arbeitlîchen muot</l>
					<l n="25" xml:id="chapter-201-div-201-l-6025">ir zuht sus parrierent</l>
					<l n="26" xml:id="chapter-201-div-201-l-6026">und sich dâ gegen zierent!</l>
					<l n="27" xml:id="chapter-201-div-201-l-6027">vor gesten sint si an kiuschen siten:</l>
					<l n="28" xml:id="chapter-201-div-201-l-6028">ir herzen wille hât versniten</l>
					<l n="29" xml:id="chapter-201-div-201-l-6029">swaz mac an den gebærden sîn.</l>
					<l n="30" xml:id="chapter-201-div-201-l-6030">ir vriunt si heimlîchen pîn</l>
				</div>
			</div>
			<div n="202" xml:id="chapter-202" type="chapter" data-level="1">
				<div xml:id="chapter-202-div-202" data-level="2">
					<l n="1" xml:id="chapter-202-div-202-l-6031">vüegent mit ir zarte.</l>
					<l n="2" xml:id="chapter-202-div-202-l-6032">des mâze ie sich bewarte,</l>
					<l n="3" xml:id="chapter-202-div-202-l-6033">der getriuwe stæte man</l>
					<l n="4" xml:id="chapter-202-div-202-l-6034">wol vriundinne schônen kan.</l>
					<l n="5" xml:id="chapter-202-div-202-l-6035">er denket, als ez ist lîhte wâr:</l>
					<l n="6" xml:id="chapter-202-div-202-l-6036">"ich hân gedienet mîniu jâr</l>
					<l n="7" xml:id="chapter-202-div-202-l-6037">nâch lône disem wîbe.</l>
					<l n="8" xml:id="chapter-202-div-202-l-6038">diu hât mînem lîbe</l>
					<l n="9" xml:id="chapter-202-div-202-l-6039">erboten trôst: nû lige ich hie.</l>
					<l n="10" xml:id="chapter-202-div-202-l-6040">des hete mich genüeget ie,</l>
					<l n="11" xml:id="chapter-202-div-202-l-6041">ob ich mit mîner blôzen hant</l>
					<l n="12" xml:id="chapter-202-div-202-l-6042">müeste rüeren ir gewant.</l>
					<l n="13" xml:id="chapter-202-div-202-l-6043">ob ich nû gîtes gerte,</l>
					<l n="14" xml:id="chapter-202-div-202-l-6044">untriuwe es vür mich werte.</l>
					<l n="15" xml:id="chapter-202-div-202-l-6045">solde ich si arbeiten,</l>
					<l n="16" xml:id="chapter-202-div-202-l-6046">unser beider laster breiten?"</l>
					<l n="17" xml:id="chapter-202-div-202-l-6047">vor slâfe süeziu mære</l>
					<l n="18" xml:id="chapter-202-div-202-l-6048">sint vrouwen site gebære:</l>
					<l n="19" xml:id="chapter-202-div-202-l-6049">sus lac der Wâleise,</l>
					<l n="20" xml:id="chapter-202-div-202-l-6050">kranc was sîn vreise.</l>
					<l n="21" xml:id="chapter-202-div-202-l-6051">den man den rôten ritter hiez,</l>
					<l n="22" xml:id="chapter-202-div-202-l-6052">die künegîn er maget liez.</l>
					<l n="23" xml:id="chapter-202-div-202-l-6053">si wânde iedoch, si wære sîn wîp:</l>
					<l n="24" xml:id="chapter-202-div-202-l-6054">durch sînen minneclîchen lîp</l>
					<l n="25" xml:id="chapter-202-div-202-l-6055">des morgens is ir houbet bant.</l>
					<l n="26" xml:id="chapter-202-div-202-l-6056">dô gap im bürge unde lant</l>
					<l n="27" xml:id="chapter-202-div-202-l-6057">disiu magetbæriu brût,</l>
					<l n="28" xml:id="chapter-202-div-202-l-6058">wande er was ir herzen trût.</l>
					<l n="29" xml:id="chapter-202-div-202-l-6059">si wâren mit ein ander sô,</l>
					<l n="30" xml:id="chapter-202-div-202-l-6060">daz si durch liebe wâren vrô</l>
				</div>
			</div>
			<div n="203" xml:id="chapter-203" type="chapter" data-level="1">
				<div xml:id="chapter-203-div-203" data-level="2">
					<l n="1" xml:id="chapter-203-div-203-l-6061">zwêne tage und die dritten naht.</l>
					<l n="2" xml:id="chapter-203-div-203-l-6062">von im dicke wart gedâht</l>
					<l n="3" xml:id="chapter-203-div-203-l-6063">umbevâhens, des sîn muoter riet:</l>
					<l n="4" xml:id="chapter-203-div-203-l-6064">Gurnemanz im ouch underschiet,</l>
					<l n="5" xml:id="chapter-203-div-203-l-6065">man und wîp wæren al ein.</l>
					<l n="6" xml:id="chapter-203-div-203-l-6066">si vlâhten arm unde bein.</l>
					<l n="7" xml:id="chapter-203-div-203-l-6067">ob ichz iu sagen müeze,</l>
					<l n="8" xml:id="chapter-203-div-203-l-6068">er vant daz nâhe süeze.</l>
					<l n="9" xml:id="chapter-203-div-203-l-6069">der alde und der niuwe site</l>
					<l n="10" xml:id="chapter-203-div-203-l-6070">wonte aldâ in beiden mite:</l>
					<l n="11" xml:id="chapter-203-div-203-l-6071">in was wol und niht ze wê.</l>
					<l n="12" xml:id="chapter-203-div-203-l-6072">nû hœret ouch wie Clâmidê</l>
					<l n="13" xml:id="chapter-203-div-203-l-6073">in krefteclîcher hervart</l>
					<l n="14" xml:id="chapter-203-div-203-l-6074">mit mæren ungetrœstet wart.</l>
					<l n="15" xml:id="chapter-203-div-203-l-6075">sus begunde im ein knappe sagen,</l>
					<l n="16" xml:id="chapter-203-div-203-l-6076">des ors zen sîten was durchslagen:</l>
					<l n="17" xml:id="chapter-203-div-203-l-6077">"vor Pelrapeire ûf dem plân</l>
					<l n="18" xml:id="chapter-203-div-203-l-6078">ist werdiu ritterschaft getân,</l>
					<l n="19" xml:id="chapter-203-div-203-l-6079">scharph genuoc: von ritters hant</l>
					<l n="20" xml:id="chapter-203-div-203-l-6080">betwungen ist der seneschalt.</l>
					<l n="21" xml:id="chapter-203-div-203-l-6081">des hers meister Kingrûn</l>
					<l n="22" xml:id="chapter-203-div-203-l-6082">vert gein Artûse dem Bertûn.</l>
					<l n="23" xml:id="chapter-203-div-203-l-6083">[die soldier ligent noch vor der stat,</l>
					<l n="24" xml:id="chapter-203-div-203-l-6084">dô er dannen schiet, als er si bat.]</l>
					<l n="25" xml:id="chapter-203-div-203-l-6085">ir und iuwer beidiu her</l>
					<l n="26" xml:id="chapter-203-div-203-l-6086">vindet Pelrapeire mit wer.</l>
					<l n="27" xml:id="chapter-203-div-203-l-6087">dort inne ist ein ritter wert,</l>
					<l n="28" xml:id="chapter-203-div-203-l-6088">der anders niht wan strîtes gert.</l>
					<l n="29" xml:id="chapter-203-div-203-l-6089">iuwer soldier jehent besunder,</l>
					<l n="30" xml:id="chapter-203-div-203-l-6090">daz von der tavelrunder</l>
				</div>
			</div>
			<div n="204" xml:id="chapter-204" type="chapter" data-level="1">
				<div xml:id="chapter-204-div-204" data-level="2">
					<l n="1" xml:id="chapter-204-div-204-l-6091">diu küneginne habe besant</l>
					<l n="2" xml:id="chapter-204-div-204-l-6092">îthêren von Kukûmerlant:</l>
					<l n="3" xml:id="chapter-204-div-204-l-6093">des wâpen kom zer tjoste vür</l>
					<l n="4" xml:id="chapter-204-div-204-l-6094">und wart getragen nâch prîses kür."</l>
					<l n="5" xml:id="chapter-204-div-204-l-6095">der künec sprach zem knappen sân:</l>
					<l n="6" xml:id="chapter-204-div-204-l-6096">"Condwîrâmûrs wil mich hân</l>
					<l n="7" xml:id="chapter-204-div-204-l-6097">und ich ir lîp und ir lant.</l>
					<l n="8" xml:id="chapter-204-div-204-l-6098">Kingrûn mîn seneschalt</l>
					<l n="9" xml:id="chapter-204-div-204-l-6099">mir mit wârheit enbôt,</l>
					<l n="10" xml:id="chapter-204-div-204-l-6100">si gæben die stat durch hungers nôt</l>
					<l n="11" xml:id="chapter-204-div-204-l-6101">und daz diu küneginne</l>
					<l n="12" xml:id="chapter-204-div-204-l-6102">mir büte ir werden minne."</l>
					<l n="13" xml:id="chapter-204-div-204-l-6103">der knappe erwarp dâ niht wan haz.</l>
					<l n="14" xml:id="chapter-204-div-204-l-6104">der künec mit her reit vürbaz.</l>
					<l n="15" xml:id="chapter-204-div-204-l-6105">im kom ein ritter widervarn,</l>
					<l n="16" xml:id="chapter-204-div-204-l-6106">der ouch daz ors niht kunde sparn:</l>
					<l n="17" xml:id="chapter-204-div-204-l-6107">der sagete diu selben mære.</l>
					<l n="18" xml:id="chapter-204-div-204-l-6108">Clâmidê wart swære</l>
					<l n="19" xml:id="chapter-204-div-204-l-6109">vreude und ritterlîcher sin,</l>
					<l n="20" xml:id="chapter-204-div-204-l-6110">ez dûhte in grôz ungewin.</l>
					<l n="21" xml:id="chapter-204-div-204-l-6111">des küneges man, ein vürste sprach:</l>
					<l n="22" xml:id="chapter-204-div-204-l-6112">"Kingrûnen dâ niemen sach</l>
					<l n="23" xml:id="chapter-204-div-204-l-6113">strîten vür unser manheit:</l>
					<l n="24" xml:id="chapter-204-div-204-l-6114">niwan vür sich einen er dâ streit.</l>
					<l n="25" xml:id="chapter-204-div-204-l-6115">nû lât in sîn ze tode erslagen:</l>
					<l n="26" xml:id="chapter-204-div-204-l-6116">suln durch daz zwei her verzagen,</l>
					<l n="27" xml:id="chapter-204-div-204-l-6117">diz und jenez vor der stat?"</l>
					<l n="28" xml:id="chapter-204-div-204-l-6118">sînen herren er trûren lâzen bat:</l>
					<l n="29" xml:id="chapter-204-div-204-l-6119">"wir sulnz noch baz versuochen.</l>
					<l n="30" xml:id="chapter-204-div-204-l-6120">welnt si wer geruochen,</l>
				</div>
			</div>
			<div n="205" xml:id="chapter-205" type="chapter" data-level="1">
				<div xml:id="chapter-205-div-205" data-level="2">
					<l n="1" xml:id="chapter-205-div-205-l-6121">wir geben in noch strîtes vil</l>
					<l n="2" xml:id="chapter-205-div-205-l-6122">und bringenz ûz ir vreuden zil.</l>
					<l n="3" xml:id="chapter-205-div-205-l-6123">man und mâge sult ir manen</l>
					<l n="4" xml:id="chapter-205-div-205-l-6124">und suocht die stat mit zwein vanen:</l>
					<l n="5" xml:id="chapter-205-div-205-l-6125">wir mugen an der lîten</l>
					<l n="6" xml:id="chapter-205-div-205-l-6126">wol zorse zuo zin rîten,</l>
					<l n="7" xml:id="chapter-205-div-205-l-6127">die porten suochen wir ze vuoz.</l>
					<l n="8" xml:id="chapter-205-div-205-l-6128">deiswâr wir tuon in schimphes buoz."</l>
					<l n="9" xml:id="chapter-205-div-205-l-6129">den rât gap Galogandres,</l>
					<l n="10" xml:id="chapter-205-div-205-l-6130">der herzoge von Gippones.</l>
					<l n="11" xml:id="chapter-205-div-205-l-6131">der brâhte die burgære in nôt,</l>
					<l n="12" xml:id="chapter-205-div-205-l-6132">er holde ouch an ir letze den tôt.</l>
					<l n="13" xml:id="chapter-205-div-205-l-6133">als tet der grâve Nârant,</l>
					<l n="14" xml:id="chapter-205-div-205-l-6134">ein vürste ûz Ukerlant,</l>
					<l n="15" xml:id="chapter-205-div-205-l-6135">und manec wert armer man,</l>
					<l n="16" xml:id="chapter-205-div-205-l-6136">den man tôten truoc her dan.</l>
					<l n="17" xml:id="chapter-205-div-205-l-6137">nû hœret ein ander mære,</l>
					<l n="18" xml:id="chapter-205-div-205-l-6138">wie die burgære</l>
					<l n="19" xml:id="chapter-205-div-205-l-6139">ir letze tâten goume.</l>
					<l n="20" xml:id="chapter-205-div-205-l-6140">si nâmen lange boume</l>
					<l n="21" xml:id="chapter-205-div-205-l-6141">und stiezen starke stecken drîn.</l>
					<l n="22" xml:id="chapter-205-div-205-l-6142">daz gap den suochæren pîn:</l>
					<l n="23" xml:id="chapter-205-div-205-l-6143">mit seilen si die hiengen,</l>
					<l n="24" xml:id="chapter-205-div-205-l-6144">die ronen in redern giengen.</l>
					<l n="25" xml:id="chapter-205-div-205-l-6145">daz was geprüevet allezê</l>
					<l n="26" xml:id="chapter-205-div-205-l-6146">si suochte sturmes Clâmidê,</l>
					<l n="27" xml:id="chapter-205-div-205-l-6147">nâch Kingrûnes schumphentiur.</l>
					<l n="28" xml:id="chapter-205-div-205-l-6148">ouch kom in heidensch wilde viur</l>
					<l n="29" xml:id="chapter-205-div-205-l-6149">mit der spîse in daz lant.</l>
					<l n="30" xml:id="chapter-205-div-205-l-6150">daz ûzer antwerc wart verbrant:</l>
				</div>
			</div>
			<div n="206" xml:id="chapter-206" type="chapter" data-level="1">
				<div xml:id="chapter-206-div-206" data-level="2">
					<l n="1" xml:id="chapter-206-div-206-l-6151">ir ebenhœhe und ir mangen,</l>
					<l n="2" xml:id="chapter-206-div-206-l-6152">swaz ûf redern kom gegangen,</l>
					<l n="3" xml:id="chapter-206-div-206-l-6153">igel, katzen in den graben,</l>
					<l n="4" xml:id="chapter-206-div-206-l-6154">die kundez viur hin dan wol schaben.</l>
					<l n="5" xml:id="chapter-206-div-206-l-6155">Kingrûn seneschalt</l>
					<l n="6" xml:id="chapter-206-div-206-l-6156">was komen ze Bertâne in daz lant</l>
					<l n="7" xml:id="chapter-206-div-206-l-6157">und vant den künec Artûs</l>
					<l n="8" xml:id="chapter-206-div-206-l-6158">in Brizljân zem weidehûs,</l>
					<l n="9" xml:id="chapter-206-div-206-l-6159">daz was geheizen Karminâl.</l>
					<l n="10" xml:id="chapter-206-div-206-l-6160">dô warp er als in Parzivâl</l>
					<l n="11" xml:id="chapter-206-div-206-l-6161">gevangenen hete dar gesant:</l>
					<l n="12" xml:id="chapter-206-div-206-l-6162">vroun Cunnewâren de Lalant</l>
					<l n="13" xml:id="chapter-206-div-206-l-6163">brâhte er sîne sicherheit.</l>
					<l n="14" xml:id="chapter-206-div-206-l-6164">diu juncvrouwe was gemeit,</l>
					<l n="15" xml:id="chapter-206-div-206-l-6165">daz mit triuwen klagete ir nôt</l>
					<l n="16" xml:id="chapter-206-div-206-l-6166">den man dâ hiez der ritter rôt.</l>
					<l n="17" xml:id="chapter-206-div-206-l-6167">über al diz mære wart vernomen.</l>
					<l n="18" xml:id="chapter-206-div-206-l-6168">dô was ouch vür den künec komen</l>
					<l n="19" xml:id="chapter-206-div-206-l-6169">der betwungene werde man.</l>
					<l n="20" xml:id="chapter-206-div-206-l-6170">im und der massenîe sân</l>
					<l n="21" xml:id="chapter-206-div-206-l-6171">sagete er waz in was enboten.</l>
					<l n="22" xml:id="chapter-206-div-206-l-6172">Keie erschrac und begunde roten,</l>
					<l n="23" xml:id="chapter-206-div-206-l-6173">doch sprach er: "bistûz Kingrûn?</l>
					<l n="24" xml:id="chapter-206-div-206-l-6174">âvoi wie manegen Bertûn</l>
					<l n="25" xml:id="chapter-206-div-206-l-6175">hât enschumphieret dîn hant!</l>
					<l n="26" xml:id="chapter-206-div-206-l-6176">dû Clâmidês seneschalt,</l>
					<l n="27" xml:id="chapter-206-div-206-l-6177">wirt mir dîn meister nimmer holt,</l>
					<l n="28" xml:id="chapter-206-div-206-l-6178">dîns amts dû doch geniezen solt:</l>
					<l n="29" xml:id="chapter-206-div-206-l-6179">der kezzel ist uns undertân,</l>
					<l n="30" xml:id="chapter-206-div-206-l-6180">mir hie und dir ze Brandigân.</l>
				</div>
			</div>
			<div n="207" xml:id="chapter-207" type="chapter" data-level="1">
				<div xml:id="chapter-207-div-207" data-level="2">
					<l n="1" xml:id="chapter-207-div-207-l-6181">hilf mir durch dîne werdekeit</l>
					<l n="2" xml:id="chapter-207-div-207-l-6182">Cunnewâren hulde um kraphen breit."</l>
					<l n="3" xml:id="chapter-207-div-207-l-6183">er bôt ir anders wandel niht.</l>
					<l n="4" xml:id="chapter-207-div-207-l-6184">die rede lât sîn: hœrt waz geschiht</l>
					<l n="5" xml:id="chapter-207-div-207-l-6185">dâ wir diz mære liezen ê.</l>
					<l n="6" xml:id="chapter-207-div-207-l-6186">vür Pelrapeire kom Clâmidê:</l>
					<l n="7" xml:id="chapter-207-div-207-l-6187">dâ enwart grôz stürmen niht vermiten.</l>
					<l n="8" xml:id="chapter-207-div-207-l-6188">die innern mit den ûzern striten:</l>
					<l n="9" xml:id="chapter-207-div-207-l-6189">si heten trôst unde kraft.</l>
					<l n="10" xml:id="chapter-207-div-207-l-6190">man vant die helde werhaft:</l>
					<l n="11" xml:id="chapter-207-div-207-l-6191">dâ von behabeten si daz wal.</l>
					<l n="12" xml:id="chapter-207-div-207-l-6192">ir landes herre Parzival</l>
					<l n="13" xml:id="chapter-207-div-207-l-6193">streit den sînen verre vor.</l>
					<l n="14" xml:id="chapter-207-div-207-l-6194">dâ stuonden offen gar diu tor.</l>
					<l n="15" xml:id="chapter-207-div-207-l-6195">mit slegen er die arme erswanc,</l>
					<l n="16" xml:id="chapter-207-div-207-l-6196">sîn swert durch herte helme erklanc.</l>
					<l n="17" xml:id="chapter-207-div-207-l-6197">swaz er dâ ritter nider sluoc,</l>
					<l n="18" xml:id="chapter-207-div-207-l-6198">die vunden arbeit genuoc:</l>
					<l n="19" xml:id="chapter-207-div-207-l-6199">die kunde man si lêren.</l>
					<l n="20" xml:id="chapter-207-div-207-l-6200">zer halsberge gêren</l>
					<l n="21" xml:id="chapter-207-div-207-l-6201">die burgære tâten râche schîn:</l>
					<l n="22" xml:id="chapter-207-div-207-l-6202">si erstâchen si zen slitzen în.</l>
					<l n="23" xml:id="chapter-207-div-207-l-6203">Parzivâl in werte daz.</l>
					<l n="24" xml:id="chapter-207-div-207-l-6204">dô si drumbe erhôrten sînen haz,</l>
					<l n="25" xml:id="chapter-207-div-207-l-6205">zweinzec si ir lebendec geviengen</l>
					<l n="26" xml:id="chapter-207-div-207-l-6206">ê si von strîte giengen.</l>
					<l n="27" xml:id="chapter-207-div-207-l-6207">Parzivâl wart wol gewar</l>
					<l n="28" xml:id="chapter-207-div-207-l-6208">daz Clâmidê mit sîner schar</l>
					<l n="29" xml:id="chapter-207-div-207-l-6209">ritterschaft zen porten meit</l>
					<l n="30" xml:id="chapter-207-div-207-l-6210">und daz er anderhalben streit.</l>
				</div>
			</div>
			<div n="208" xml:id="chapter-208" type="chapter" data-level="1">
				<div xml:id="chapter-208-div-208" data-level="2">
					<l n="1" xml:id="chapter-208-div-208-l-6211">der junge muotes herte</l>
					<l n="2" xml:id="chapter-208-div-208-l-6212">kêrte anz ungeverte:</l>
					<l n="3" xml:id="chapter-208-div-208-l-6213">hin umbe begunde er gâhen,</l>
					<l n="4" xml:id="chapter-208-div-208-l-6214">des küneges vanen nâhen.</l>
					<l n="5" xml:id="chapter-208-div-208-l-6215">seht, dô wart Clâmidês solt</l>
					<l n="6" xml:id="chapter-208-div-208-l-6216">alrêst mit schaden dâ geholt.</l>
					<l n="7" xml:id="chapter-208-div-208-l-6217">die burgære strîten kunden,</l>
					<l n="8" xml:id="chapter-208-div-208-l-6218">sô daz in gar verswunden</l>
					<l n="9" xml:id="chapter-208-div-208-l-6219">die herten schilde von der hant.</l>
					<l n="10" xml:id="chapter-208-div-208-l-6220">Parzivâles schilt verswant</l>
					<l n="11" xml:id="chapter-208-div-208-l-6221">von slegen und von schüzzen.</l>
					<l n="12" xml:id="chapter-208-div-208-l-6222">swie wênec sis genüzzen,</l>
					<l n="13" xml:id="chapter-208-div-208-l-6223">die suochære die daz sâhen,</l>
					<l n="14" xml:id="chapter-208-div-208-l-6224">des prîses si im alle jâhen.</l>
					<l n="15" xml:id="chapter-208-div-208-l-6225">Galogandres truoc den vanen</l>
					<l n="16" xml:id="chapter-208-div-208-l-6226">(der kunde ouch daz her wol manen),</l>
					<l n="17" xml:id="chapter-208-div-208-l-6227">der lac an sküneges sîten tôt.</l>
					<l n="18" xml:id="chapter-208-div-208-l-6228">Clâmidê kom selbe in nôt:</l>
					<l n="19" xml:id="chapter-208-div-208-l-6229">im und den sînen wart dâ wê.</l>
					<l n="20" xml:id="chapter-208-div-208-l-6230">den sturm verbôt dô Clâmidê.</l>
					<l n="21" xml:id="chapter-208-div-208-l-6231">die burgære manheite wîs</l>
					<l n="22" xml:id="chapter-208-div-208-l-6232">behielden vromen und den prîs.</l>
					<l n="23" xml:id="chapter-208-div-208-l-6233">Parzivâl der werde degen</l>
					<l n="24" xml:id="chapter-208-div-208-l-6234">hiez der gevangen schône phlegen</l>
					<l n="25" xml:id="chapter-208-div-208-l-6235">unz an den dritten morgen.</l>
					<l n="26" xml:id="chapter-208-div-208-l-6236">daz ûzer her phlac sorgen.</l>
					<l n="27" xml:id="chapter-208-div-208-l-6237">der junge stolze wirt gemeit</l>
					<l n="28" xml:id="chapter-208-div-208-l-6238">nam der gevangen sicherheit.</l>
					<l n="29" xml:id="chapter-208-div-208-l-6239">er sprach: "als ichz iu enbiute,</l>
					<l n="30" xml:id="chapter-208-div-208-l-6240">komt wider, guoten liute."</l>
				</div>
			</div>
			<div n="209" xml:id="chapter-209" type="chapter" data-level="1">
				<div xml:id="chapter-209-div-209" data-level="2">
					<l n="1" xml:id="chapter-209-div-209-l-6241">ir harnas er behalden bat,</l>
					<l n="2" xml:id="chapter-209-div-209-l-6242">inz her si kêrten vür die stat.</l>
					<l n="3" xml:id="chapter-209-div-209-l-6243">swie si wæren von trünken rôt,</l>
					<l n="4" xml:id="chapter-209-div-209-l-6244">die ûzern sprâchen: "hungers nôt</l>
					<l n="5" xml:id="chapter-209-div-209-l-6245">habet gedolt ir armen."</l>
					<l n="6" xml:id="chapter-209-div-209-l-6246">"lât iuch uns niht erbarmen"</l>
					<l n="7" xml:id="chapter-209-div-209-l-6247">sprach diu gevangene ritterschaft.</l>
					<l n="8" xml:id="chapter-209-div-209-l-6248">"dort inne ist spîse alsolhiu kraft,</l>
					<l n="9" xml:id="chapter-209-div-209-l-6249">woldet ir hie ligen noch ein jâr,</l>
					<l n="10" xml:id="chapter-209-div-209-l-6250">si behielden iuch mit in vür wâr.</l>
					<l n="11" xml:id="chapter-209-div-209-l-6251">diu künegîn hât den schœnsten man</l>
					<l n="12" xml:id="chapter-209-div-209-l-6252">der schildes ambet ie gewan:</l>
					<l n="13" xml:id="chapter-209-div-209-l-6253">er mac wol sîn von hôher art.</l>
					<l n="14" xml:id="chapter-209-div-209-l-6254">aller ritter êre ist zim bewart."</l>
					<l n="15" xml:id="chapter-209-div-209-l-6255">dô diz erhôrte Clâmidê,</l>
					<l n="16" xml:id="chapter-209-div-209-l-6256">alrêst tet im sîn arbeit wê.</l>
					<l n="17" xml:id="chapter-209-div-209-l-6257">boten sande er wider în</l>
					<l n="18" xml:id="chapter-209-div-209-l-6258">und enbôt, swer bî der künegîn</l>
					<l n="19" xml:id="chapter-209-div-209-l-6259">dâ gelegen wære,</l>
					<l n="20" xml:id="chapter-209-div-209-l-6260">"ist er kamphesbære,</l>
					<l n="21" xml:id="chapter-209-div-209-l-6261">sô daz si in dâ vür hât erkant,</l>
					<l n="22" xml:id="chapter-209-div-209-l-6262">daz er ir lîp und ir lant</l>
					<l n="23" xml:id="chapter-209-div-209-l-6263">mir mit kamphe türre wern,</l>
					<l n="24" xml:id="chapter-209-div-209-l-6264">sô sî ein vride von beiden hern."</l>
					<l n="25" xml:id="chapter-209-div-209-l-6265">Parzivâl des wart al vrô,</l>
					<l n="26" xml:id="chapter-209-div-209-l-6266">daz im diu botschaft alsô</l>
					<l n="27" xml:id="chapter-209-div-209-l-6267">gein sîn eines kamphe was gesaget.</l>
					<l n="28" xml:id="chapter-209-div-209-l-6268">dô sprach der junge unverzaget:</l>
					<l n="29" xml:id="chapter-209-div-209-l-6269">"dâ vür sî mîn triuwe phant,</l>
					<l n="30" xml:id="chapter-209-div-209-l-6270">des innern hers dehein hant</l>
				</div>
			</div>
			<div n="210" xml:id="chapter-210" type="chapter" data-level="1">
				<div xml:id="chapter-210-div-210" data-level="2">
					<l n="1" xml:id="chapter-210-div-210-l-6271">kumt durch mîne nôt ze wer."</l>
					<l n="2" xml:id="chapter-210-div-210-l-6272">zwischen dem graben und dem ûzern her</l>
					<l n="3" xml:id="chapter-210-div-210-l-6273">wart gestætet dirre vride.</l>
					<l n="4" xml:id="chapter-210-div-210-l-6274">dô wâpenden sich die kamphes smide.</l>
					<l n="5" xml:id="chapter-210-div-210-l-6275">dô saz der künec von Brandigân</l>
					<l n="6" xml:id="chapter-210-div-210-l-6276">ûf ein gewâpent kastelân,</l>
					<l n="7" xml:id="chapter-210-div-210-l-6277">daz was geheizen Guverjorz.</l>
					<l n="8" xml:id="chapter-210-div-210-l-6278">von sînem neven Grîgorz,</l>
					<l n="9" xml:id="chapter-210-div-210-l-6279">dem künec von Ipotente,</l>
					<l n="10" xml:id="chapter-210-div-210-l-6280">mit rîcher prîsente</l>
					<l n="11" xml:id="chapter-210-div-210-l-6281">was ez komen Clâmidê:</l>
					<l n="12" xml:id="chapter-210-div-210-l-6282">norden über den Ukersê</l>
					<l n="13" xml:id="chapter-210-div-210-l-6283">ez brâhte cuns Nârant</l>
					<l n="14" xml:id="chapter-210-div-210-l-6284">und dar zuo tûsent sarjant</l>
					<l n="15" xml:id="chapter-210-div-210-l-6285">mit harnas al sunder schilt.</l>
					<l n="16" xml:id="chapter-210-div-210-l-6286">den was ir solt alsus gezilt,</l>
					<l n="17" xml:id="chapter-210-div-210-l-6287">volleclîchen zwei jâr.</l>
					<l n="18" xml:id="chapter-210-div-210-l-6288">ob diu âventiure saget al wâr,</l>
					<l n="19" xml:id="chapter-210-div-210-l-6289">Grîgorz im sande ritter kluoc</l>
					<l n="20" xml:id="chapter-210-div-210-l-6290">vünf hundert (ieslîcher truoc</l>
					<l n="21" xml:id="chapter-210-div-210-l-6291">helm ûf houbet gebunden),</l>
					<l n="22" xml:id="chapter-210-div-210-l-6292">die wol mit strîte kunden.</l>
					<l n="23" xml:id="chapter-210-div-210-l-6293">dô hete Clâmidês her</l>
					<l n="24" xml:id="chapter-210-div-210-l-6294">ûf dem lande und in dem mer</l>
					<l n="25" xml:id="chapter-210-div-210-l-6295">Pelrapeire alsô belegen,</l>
					<l n="26" xml:id="chapter-210-div-210-l-6296">die burgære muosten kumbers phlegen.</l>
					<l n="27" xml:id="chapter-210-div-210-l-6297">ûz kom geriten Parzival</l>
					<l n="28" xml:id="chapter-210-div-210-l-6298">an daz urteillîche wal,</l>
					<l n="29" xml:id="chapter-210-div-210-l-6299">dâ got erzeigen solde</l>
					<l n="30" xml:id="chapter-210-div-210-l-6300">ob er im lâzen wolde</l>
				</div>
			</div>
			<div n="211" xml:id="chapter-211" type="chapter" data-level="1">
				<div xml:id="chapter-211-div-211" data-level="2">
					<l n="1" xml:id="chapter-211-div-211-l-6301">des künec Tampenteires barn.</l>
					<l n="2" xml:id="chapter-211-div-211-l-6302">stolzlîch er kom gevarn,</l>
					<l n="3" xml:id="chapter-211-div-211-l-6303">niwan als daz ors den walap</l>
					<l n="4" xml:id="chapter-211-div-211-l-6304">vor der rabîne gap.</l>
					<l n="5" xml:id="chapter-211-div-211-l-6305">daz was gewâpent wol vür nôt:</l>
					<l n="6" xml:id="chapter-211-div-211-l-6306">von samît ein decke rôt</l>
					<l n="7" xml:id="chapter-211-div-211-l-6307">lac ûf der îserînen.</l>
					<l n="8" xml:id="chapter-211-div-211-l-6308">an im selben liez er schînen</l>
					<l n="9" xml:id="chapter-211-div-211-l-6309">rôt schilt, rôt kursît.</l>
					<l n="10" xml:id="chapter-211-div-211-l-6310">Clâmidê erhuop den strît:</l>
					<l n="11" xml:id="chapter-211-div-211-l-6311">kurz ein unbesniten sper</l>
					<l n="12" xml:id="chapter-211-div-211-l-6312">brâhte er durch tjoste vellen her,</l>
					<l n="13" xml:id="chapter-211-div-211-l-6313">dâ mit er nam den poinder lanc.</l>
					<l n="14" xml:id="chapter-211-div-211-l-6314">Guverjorz mit hurte spranc.</l>
					<l n="15" xml:id="chapter-211-div-211-l-6315">wol dâ getjostieret wart</l>
					<l n="16" xml:id="chapter-211-div-211-l-6316">von den zwein jungen âne bart</l>
					<l n="17" xml:id="chapter-211-div-211-l-6317">sunder fâlieren.</l>
					<l n="18" xml:id="chapter-211-div-211-l-6318">von liuten noch von tieren</l>
					<l n="19" xml:id="chapter-211-div-211-l-6319">wart nie gestriten herter kamph.</l>
					<l n="20" xml:id="chapter-211-div-211-l-6320">ieweder ors von müede damph:</l>
					<l n="21" xml:id="chapter-211-div-211-l-6321">sus heten si gevohten,</l>
					<l n="22" xml:id="chapter-211-div-211-l-6322">daz diu ors niht mêre enmohten.</l>
					<l n="23" xml:id="chapter-211-div-211-l-6323">dô sturzten si dar under.</l>
					<l n="24" xml:id="chapter-211-div-211-l-6324">ensamt, niht besunder</l>
					<l n="25" xml:id="chapter-211-div-211-l-6325">ir ieweder des geruochte,</l>
					<l n="26" xml:id="chapter-211-div-211-l-6326">daz erz viur im helme suochte.</l>
					<l n="27" xml:id="chapter-211-div-211-l-6327">si enmohten vîrens niht gephlegen:</l>
					<l n="28" xml:id="chapter-211-div-211-l-6328">in was ze werke aldâ gegeben.</l>
					<l n="29" xml:id="chapter-211-div-211-l-6329">dô zerstuben in die schilde,</l>
					<l n="30" xml:id="chapter-211-div-211-l-6330">als der mit schimphe spilde</l>
				</div>
			</div>
			<div n="212" xml:id="chapter-212" type="chapter" data-level="1">
				<div xml:id="chapter-212-div-212" data-level="2">
					<l n="1" xml:id="chapter-212-div-212-l-6331">und vedern würfe in den wint.</l>
					<l n="2" xml:id="chapter-212-div-212-l-6332">dennoch was Gahmuretes kint</l>
					<l n="3" xml:id="chapter-212-div-212-l-6333">ninder müede an deheinem lide.</l>
					<l n="4" xml:id="chapter-212-div-212-l-6334">dô wânde Clâmidê daz der vride</l>
					<l n="5" xml:id="chapter-212-div-212-l-6335">wære gebrochen ûz der stat:</l>
					<l n="6" xml:id="chapter-212-div-212-l-6336">sînen kamphgenôz er bat,</l>
					<l n="7" xml:id="chapter-212-div-212-l-6337">daz er sich selben êrte</l>
					<l n="8" xml:id="chapter-212-div-212-l-6338">und mangen würfe werte.</l>
					<l n="9" xml:id="chapter-212-div-212-l-6339">ez giengen ûf in slege grôz,</l>
					<l n="10" xml:id="chapter-212-div-212-l-6340">die wâren wol mangensteins genôz.</l>
					<l n="11" xml:id="chapter-212-div-212-l-6341">sus antwurte im des landes wirt:</l>
					<l n="12" xml:id="chapter-212-div-212-l-6342">"ich wæne dich mangen wurf verbirt,</l>
					<l n="13" xml:id="chapter-212-div-212-l-6343">wan dâ vür ist mîn triuwe phant:</l>
					<l n="14" xml:id="chapter-212-div-212-l-6344">hetes et vride von mîner hant,</l>
					<l n="15" xml:id="chapter-212-div-212-l-6345">dir enbræche mangen swenkel</l>
					<l n="16" xml:id="chapter-212-div-212-l-6346">brust, houbet noch den schenkel."</l>
					<l n="17" xml:id="chapter-212-div-212-l-6347">Clâmidê dranc müede zuo:</l>
					<l n="18" xml:id="chapter-212-div-212-l-6348">diu was im dennoch gar ze vruo.</l>
					<l n="19" xml:id="chapter-212-div-212-l-6349">sic gewunnen, sic verlorn</l>
					<l n="20" xml:id="chapter-212-div-212-l-6350">wart sunder dâ mit strîte erkorn.</l>
					<l n="21" xml:id="chapter-212-div-212-l-6351">doch wart der künec Clâmidê</l>
					<l n="22" xml:id="chapter-212-div-212-l-6352">an schumphentiur beschouwetê</l>
					<l n="23" xml:id="chapter-212-div-212-l-6353">mit einem niderzucke.</l>
					<l n="24" xml:id="chapter-212-div-212-l-6354">von Parzivâles drucke</l>
					<l n="25" xml:id="chapter-212-div-212-l-6355">bluot wæte ûz ôren und ûz der nasen,</l>
					<l n="26" xml:id="chapter-212-div-212-l-6356">daz machte rôt den grüenen wasen.</l>
					<l n="27" xml:id="chapter-212-div-212-l-6357">er enblôzte imz houbet schier</l>
					<l n="28" xml:id="chapter-212-div-212-l-6358">von helme und von hersenier:</l>
					<l n="29" xml:id="chapter-212-div-212-l-6359">gein slage saz der betwungen lîp.</l>
					<l n="30" xml:id="chapter-212-div-212-l-6360">der sigehafte sprach: "mîn wîp</l>
				</div>
			</div>
			<div n="213" xml:id="chapter-213" type="chapter" data-level="1">
				<div xml:id="chapter-213-div-213" data-level="2">
					<l n="1" xml:id="chapter-213-div-213-l-6361">mac nû belîben vor dir vrî.</l>
					<l n="2" xml:id="chapter-213-div-213-l-6362">nû lerne waz sterben sî."</l>
					<l n="3" xml:id="chapter-213-div-213-l-6363">"neinâ, werder degen balt!</l>
					<l n="4" xml:id="chapter-213-div-213-l-6364">dîn êre wirt sus drîzecvalt</l>
					<l n="5" xml:id="chapter-213-div-213-l-6365">vaste an mir erzeiget.</l>
					<l n="6" xml:id="chapter-213-div-213-l-6366">sît dû mich hâs geneiget,</l>
					<l n="7" xml:id="chapter-213-div-213-l-6367">wâ möhte dir hôher prîs geschehen?</l>
					<l n="8" xml:id="chapter-213-div-213-l-6368">Condwîrâmûrs mac wol jehen</l>
					<l n="9" xml:id="chapter-213-div-213-l-6369">daz ich der unsælege bin</l>
					<l n="10" xml:id="chapter-213-div-213-l-6370">und dîn gelücke hât gewin:</l>
					<l n="11" xml:id="chapter-213-div-213-l-6371">dîn lant ist erlœset.</l>
					<l n="12" xml:id="chapter-213-div-213-l-6372">als der sîn schif erœset</l>
					<l n="13" xml:id="chapter-213-div-213-l-6373">(ez ist vil deste lîhter),</l>
					<l n="14" xml:id="chapter-213-div-213-l-6374">mîn gewalt ist sîhter.</l>
					<l n="15" xml:id="chapter-213-div-213-l-6375">reht manlîchiu wünne</l>
					<l n="16" xml:id="chapter-213-div-213-l-6376">ist worden an mir dünne:</l>
					<l n="17" xml:id="chapter-213-div-213-l-6377">durch waz soldestû mich sterben?</l>
					<l n="18" xml:id="chapter-213-div-213-l-6378">ich muoz doch laster erben</l>
					<l n="19" xml:id="chapter-213-div-213-l-6379">ûf alle mîne nâchkomen.</l>
					<l n="20" xml:id="chapter-213-div-213-l-6380">dû hâs den prîs und den vromen:</l>
					<l n="21" xml:id="chapter-213-div-213-l-6381">tuostû mir mêr, dast âne nôt.</l>
					<l n="22" xml:id="chapter-213-div-213-l-6382">ich trage den lebendegen tôt,</l>
					<l n="23" xml:id="chapter-213-div-213-l-6383">sît ich von ir gescheiden bin,</l>
					<l n="24" xml:id="chapter-213-div-213-l-6384">diu mir herze unde sin</l>
					<l n="25" xml:id="chapter-213-div-213-l-6385">ie mit ir gewalt beslôz</l>
					<l n="26" xml:id="chapter-213-div-213-l-6386">und ich des nie gein ir genôz.</l>
					<l n="27" xml:id="chapter-213-div-213-l-6387">des muoz ich unsælec man</l>
					<l n="28" xml:id="chapter-213-div-213-l-6388">ir lîp, ir lant dir ledec lân."</l>
					<l n="29" xml:id="chapter-213-div-213-l-6389">dô dâhte der den sic hât</l>
					<l n="30" xml:id="chapter-213-div-213-l-6390">sân an Gurnemanzes rât,</l>
				</div>
			</div>
			<div n="214" xml:id="chapter-214" type="chapter" data-level="1">
				<div xml:id="chapter-214-div-214" data-level="2">
					<l n="1" xml:id="chapter-214-div-214-l-6391">daz ellenthafter manheit</l>
					<l n="2" xml:id="chapter-214-div-214-l-6392">erberme solde sîn bereit.</l>
					<l n="3" xml:id="chapter-214-div-214-l-6393">sus volgete er dem râte nâch.</l>
					<l n="4" xml:id="chapter-214-div-214-l-6394">hin ze Clâmidê er sprach:</l>
					<l n="5" xml:id="chapter-214-div-214-l-6395">"ich enwil dich niht erlâzen,</l>
					<l n="6" xml:id="chapter-214-div-214-l-6396">ir vater, Lîâzen,</l>
					<l n="7" xml:id="chapter-214-div-214-l-6397">dû enbringes im dîne sicherheit."</l>
					<l n="8" xml:id="chapter-214-div-214-l-6398">"neinâ, herre! dem hân ich herzeleit</l>
					<l n="9" xml:id="chapter-214-div-214-l-6399">getân: ich sluoc im sînen sun.</l>
					<l n="10" xml:id="chapter-214-div-214-l-6400">dû ensolt alsô mit mir niht tuon.</l>
					<l n="11" xml:id="chapter-214-div-214-l-6401">durch Condwîrâmûrs</l>
					<l n="12" xml:id="chapter-214-div-214-l-6402">vaht ouch mit mir Schenteflûrs:</l>
					<l n="13" xml:id="chapter-214-div-214-l-6403">ouch wære ich tôt von sîner hant,</l>
					<l n="14" xml:id="chapter-214-div-214-l-6404">wan daz mir half mîn seneschalt.</l>
					<l n="15" xml:id="chapter-214-div-214-l-6405">in sande inz lant ze Brôbarz</l>
					<l n="16" xml:id="chapter-214-div-214-l-6406">Gurnemanz de Grâharz</l>
					<l n="17" xml:id="chapter-214-div-214-l-6407">mit werdeclîcher hers kraft.</l>
					<l n="18" xml:id="chapter-214-div-214-l-6408">dâ tâten guote ritterschaft</l>
					<l n="19" xml:id="chapter-214-div-214-l-6409">niun hundert ritter die wol striten</l>
					<l n="20" xml:id="chapter-214-div-214-l-6410">(gewâpent ors die alle riten)</l>
					<l n="21" xml:id="chapter-214-div-214-l-6411">und zwelf hundert sarjant.</l>
					<l n="22" xml:id="chapter-214-div-214-l-6412">gewâpent ich si in strîte vant:</l>
					<l n="23" xml:id="chapter-214-div-214-l-6413">den gebrast niht wan der schilde.</l>
					<l n="24" xml:id="chapter-214-div-214-l-6414">sîns hers mich bevilde:</l>
					<l n="25" xml:id="chapter-214-div-214-l-6415">ir kom ouch kûme der sâme wider.</l>
					<l n="26" xml:id="chapter-214-div-214-l-6416">mêr helde verlôs ich sider.</l>
					<l n="27" xml:id="chapter-214-div-214-l-6417">nû darbe ich vreude und êre:</l>
					<l n="28" xml:id="chapter-214-div-214-l-6418">wes gerstû von mir mêre?"</l>
					<l n="29" xml:id="chapter-214-div-214-l-6419">"ich wil senften dînen vreisen.</l>
					<l n="30" xml:id="chapter-214-div-214-l-6420">var gein den Berteneisen:</l>
				</div>
			</div>
			<div n="215" xml:id="chapter-215" type="chapter" data-level="1">
				<div xml:id="chapter-215-div-215" data-level="2">
					<l n="1" xml:id="chapter-215-div-215-l-6421">dâ vert ouch vor dir Kingrûn</l>
					<l n="2" xml:id="chapter-215-div-215-l-6422">gein Artûse dem Bertûn.</l>
					<l n="3" xml:id="chapter-215-div-215-l-6423">dem soltû mînen dienest sagen:</l>
					<l n="4" xml:id="chapter-215-div-215-l-6424">bit in daz er mir helfe klagen</l>
					<l n="5" xml:id="chapter-215-div-215-l-6425">laster daz ich vuorte dan.</l>
					<l n="6" xml:id="chapter-215-div-215-l-6426">ein juncvrouwe mich lachete an:</l>
					<l n="7" xml:id="chapter-215-div-215-l-6427">daz man die durch mich zeblou,</l>
					<l n="8" xml:id="chapter-215-div-215-l-6428">sô sêre mich nie dinc gerou.</l>
					<l n="9" xml:id="chapter-215-div-215-l-6429">der selben sage, ez sî mir leit,</l>
					<l n="10" xml:id="chapter-215-div-215-l-6430">und brinc ir dîne sicherheit</l>
					<l n="11" xml:id="chapter-215-div-215-l-6431">sô daz dû leistes ir gebot,</l>
					<l n="12" xml:id="chapter-215-div-215-l-6432">oder nim alhie den tôt."</l>
					<l n="13" xml:id="chapter-215-div-215-l-6433">"sol daz geteilde gelden,</l>
					<l n="14" xml:id="chapter-215-div-215-l-6434">sô enwil ichz niht beschelden"</l>
					<l n="15" xml:id="chapter-215-div-215-l-6435">sus sprach der künec von Brandigân:</l>
					<l n="16" xml:id="chapter-215-div-215-l-6436">"ich wil die vart von hinnen hân."</l>
					<l n="17" xml:id="chapter-215-div-215-l-6437">mit gelübede dô dannen schiet</l>
					<l n="18" xml:id="chapter-215-div-215-l-6438">den ê sîn hôchvart verriet.</l>
					<l n="19" xml:id="chapter-215-div-215-l-6439">Parzivâl der wîgant</l>
					<l n="20" xml:id="chapter-215-div-215-l-6440">gienc dâ er sîn ors al müede vant:</l>
					<l n="21" xml:id="chapter-215-div-215-l-6441">sîn vuoz dâ nâch nie gegreif.</l>
					<l n="22" xml:id="chapter-215-div-215-l-6442">er spranc drûf âne stegereif,</l>
					<l n="23" xml:id="chapter-215-div-215-l-6443">daz alumbe begunden zirben</l>
					<l n="24" xml:id="chapter-215-div-215-l-6444">sîn verhouwen schildes schirben.</l>
					<l n="25" xml:id="chapter-215-div-215-l-6445">des wâren die burgære gemeit.</l>
					<l n="26" xml:id="chapter-215-div-215-l-6446">daz ûzer her sach herzeleit:</l>
					<l n="27" xml:id="chapter-215-div-215-l-6447">brât und lide im tâten wê.</l>
					<l n="28" xml:id="chapter-215-div-215-l-6448">man leite den künec Clâmidê</l>
					<l n="29" xml:id="chapter-215-div-215-l-6449">dâ sîne helfære wâren.</l>
					<l n="30" xml:id="chapter-215-div-215-l-6450">die tôten mit den bâren</l>
				</div>
			</div>
			<div n="216" xml:id="chapter-216" type="chapter" data-level="1">
				<div xml:id="chapter-216-div-216" data-level="2">
					<l n="1" xml:id="chapter-216-div-216-l-6451">vrumte er an ir reste.</l>
					<l n="2" xml:id="chapter-216-div-216-l-6452">dô rûmdenz lant die geste.</l>
					<l n="3" xml:id="chapter-216-div-216-l-6453">Clâmidê der werde</l>
					<l n="4" xml:id="chapter-216-div-216-l-6454">reit gein Löver ûf die erde.</l>
					<l n="5" xml:id="chapter-216-div-216-l-6455">ensamt, niht besunder</l>
					<l n="6" xml:id="chapter-216-div-216-l-6456">die von der tavelrunder</l>
					<l n="7" xml:id="chapter-216-div-216-l-6457">wâren ze Dîanazdrûn</l>
					<l n="8" xml:id="chapter-216-div-216-l-6458">bî Artûse dem Bertûn,</l>
					<l n="9" xml:id="chapter-216-div-216-l-6459">ob ich iu niht gelogen hân.</l>
					<l n="10" xml:id="chapter-216-div-216-l-6460">von Dîanazdrûn der plân</l>
					<l n="11" xml:id="chapter-216-div-216-l-6461">muoste zeltstangen wonen</l>
					<l n="12" xml:id="chapter-216-div-216-l-6462">mêr danne in Spehteshart sî ronen:</l>
					<l n="13" xml:id="chapter-216-div-216-l-6463">mit solher massenîe lac</l>
					<l n="14" xml:id="chapter-216-div-216-l-6464">durch hôchgezît den phingestac</l>
					<l n="15" xml:id="chapter-216-div-216-l-6465">Artûs mit maneger vrouwen.</l>
					<l n="16" xml:id="chapter-216-div-216-l-6466">ouch mohte man dâ schouwen</l>
					<l n="17" xml:id="chapter-216-div-216-l-6467">manege baniere unde schilt,</l>
					<l n="18" xml:id="chapter-216-div-216-l-6468">den sunderwâpen was gezilt,</l>
					<l n="19" xml:id="chapter-216-div-216-l-6469">manegen wol gehêrten rinc.</l>
					<l n="20" xml:id="chapter-216-div-216-l-6470">ez diuhten nû vil grôziu dinc:</l>
					<l n="21" xml:id="chapter-216-div-216-l-6471">wer möhte diu reiselachen</l>
					<l n="22" xml:id="chapter-216-div-216-l-6472">solhem wîbe her gemachen?</l>
					<l n="23" xml:id="chapter-216-div-216-l-6473">ouch wânde dô ein vrouwe sân,</l>
					<l n="24" xml:id="chapter-216-div-216-l-6474">si solde den prîs verlorn hân,</l>
					<l n="25" xml:id="chapter-216-div-216-l-6475">hete si dâ niht ir âmîs.</l>
					<l n="26" xml:id="chapter-216-div-216-l-6476">ich entætes niht deheinen wîs</l>
					<l n="27" xml:id="chapter-216-div-216-l-6477">(ez was dô manec tumber lîp),</l>
					<l n="28" xml:id="chapter-216-div-216-l-6478">ich bræhte ungerne nû mîn wîp</l>
					<l n="29" xml:id="chapter-216-div-216-l-6479">in alsô grôz gemenge,</l>
					<l n="30" xml:id="chapter-216-div-216-l-6480">ich vorhte unkunt gedrenge.</l>
				</div>
			</div>
			<div n="217" xml:id="chapter-217" type="chapter" data-level="1">
				<div xml:id="chapter-217-div-217" data-level="2">
					<l n="1" xml:id="chapter-217-div-217-l-6481">etslîcher hin zir spræche,</l>
					<l n="2" xml:id="chapter-217-div-217-l-6482">daz in ir minne stæche</l>
					<l n="3" xml:id="chapter-217-div-217-l-6483">und im die vreude blande:</l>
					<l n="4" xml:id="chapter-217-div-217-l-6484">ob si die nôt erwande,</l>
					<l n="5" xml:id="chapter-217-div-217-l-6485">daz diende er vor unde nâch.</l>
					<l n="6" xml:id="chapter-217-div-217-l-6486">mir wære ê mit ir dannen gâch.</l>
					<l n="7" xml:id="chapter-217-div-217-l-6487">ich hân geredet um mîn dinc:</l>
					<l n="8" xml:id="chapter-217-div-217-l-6488">nû hœret wie Artûses rinc</l>
					<l n="9" xml:id="chapter-217-div-217-l-6489">sunder was erkenneclîch.</l>
					<l n="10" xml:id="chapter-217-div-217-l-6490">vor ûz mit maneger schoie rîch</l>
					<l n="11" xml:id="chapter-217-div-217-l-6491">diu massenîe vor im az,</l>
					<l n="12" xml:id="chapter-217-div-217-l-6492">manec werder man gein valsche laz</l>
					<l n="13" xml:id="chapter-217-div-217-l-6493">und manec juncvrouwe stolz,</l>
					<l n="14" xml:id="chapter-217-div-217-l-6494">daz niht wan tjoste was ir bolz:</l>
					<l n="15" xml:id="chapter-217-div-217-l-6495">ir vriunt si gein dem vîent schôz.</l>
					<l n="16" xml:id="chapter-217-div-217-l-6496">lêrte in strît dâ kumber grôz,</l>
					<l n="17" xml:id="chapter-217-div-217-l-6497">sus stuont lîhte ir gemüete</l>
					<l n="18" xml:id="chapter-217-div-217-l-6498">daz siz galt mit güete.</l>
					<l n="19" xml:id="chapter-217-div-217-l-6499">Clâmidê der jungelinc</l>
					<l n="20" xml:id="chapter-217-div-217-l-6500">reit mitten in den rinc.</l>
					<l n="21" xml:id="chapter-217-div-217-l-6501">verdecket ors, gewâpent lîp</l>
					<l n="22" xml:id="chapter-217-div-217-l-6502">sach an im Artûses wîp,</l>
					<l n="23" xml:id="chapter-217-div-217-l-6503">sînen helm, sînen schilt verhouwen.</l>
					<l n="24" xml:id="chapter-217-div-217-l-6504">daz sâhen gar die vrouwen:</l>
					<l n="25" xml:id="chapter-217-div-217-l-6505">sus was er ze hove komen.</l>
					<l n="26" xml:id="chapter-217-div-217-l-6506">ir habet ê wol vernomen</l>
					<l n="27" xml:id="chapter-217-div-217-l-6507">daz er des wart betwungen.</l>
					<l n="28" xml:id="chapter-217-div-217-l-6508">er erbeizte, vil gedrungen</l>
					<l n="29" xml:id="chapter-217-div-217-l-6509">wart sîn lîp, ê er sitzen vant</l>
					<l n="30" xml:id="chapter-217-div-217-l-6510">vroun Cunnewâren de Lalant.</l>
				</div>
			</div>
			<div n="218" xml:id="chapter-218" type="chapter" data-level="1">
				<div xml:id="chapter-218-div-218" data-level="2">
					<l n="1" xml:id="chapter-218-div-218-l-6511">dô sprach er: "vrouwe, sît ir daz,</l>
					<l n="2" xml:id="chapter-218-div-218-l-6512">der ich sol dienen âne haz</l>
					<l n="3" xml:id="chapter-218-div-218-l-6513">(ein teil mich es twinget nôt),</l>
					<l n="4" xml:id="chapter-218-div-218-l-6514">sîn dienst iu enbôt der ritter rôt:</l>
					<l n="5" xml:id="chapter-218-div-218-l-6515">der wil vil ganze phlihte hân</l>
					<l n="6" xml:id="chapter-218-div-218-l-6516">swaz iu ze laster ist getân.</l>
					<l n="7" xml:id="chapter-218-div-218-l-6517">ouch bitet erz Artûse klagen.</l>
					<l n="8" xml:id="chapter-218-div-218-l-6518">ich wæne ir sît durch in geslagen:</l>
					<l n="9" xml:id="chapter-218-div-218-l-6519">vrouwe, ich bringe iu sicherheit.</l>
					<l n="10" xml:id="chapter-218-div-218-l-6520">sus gebôt der mit mir dâ streit:</l>
					<l n="11" xml:id="chapter-218-div-218-l-6521">nû leiste ichz gerne, swenne ir welt.</l>
					<l n="12" xml:id="chapter-218-div-218-l-6522">mîn lîp gein tôde was verselt."</l>
					<l n="13" xml:id="chapter-218-div-218-l-6523">vrou Cunnewâre de Lalant</l>
					<l n="14" xml:id="chapter-218-div-218-l-6524">greif an die gîserten hant.</l>
					<l n="15" xml:id="chapter-218-div-218-l-6525">aldâ vrou Ginôvêr saz,</l>
					<l n="16" xml:id="chapter-218-div-218-l-6526">diu âne den künec mit ir az,</l>
					<l n="17" xml:id="chapter-218-div-218-l-6527">Keie ouch vor dem tische stuont,</l>
					<l n="18" xml:id="chapter-218-div-218-l-6528">aldâ im diz mære wart kunt.</l>
					<l n="19" xml:id="chapter-218-div-218-l-6529">der widersaz im ein teil,</l>
					<l n="20" xml:id="chapter-218-div-218-l-6530">des wart vrou Cunnewâre geil.</l>
					<l n="21" xml:id="chapter-218-div-218-l-6531">dô sprach er: "vrouwe, dirre man,</l>
					<l n="22" xml:id="chapter-218-div-218-l-6532">swaz der hât gein iu getân,</l>
					<l n="23" xml:id="chapter-218-div-218-l-6533">des ist er vaste underzogen.</l>
					<l n="24" xml:id="chapter-218-div-218-l-6534">doch wæne ich des, erst ûf gelogen.</l>
					<l n="25" xml:id="chapter-218-div-218-l-6535">ich tetz durch hovelîchen site</l>
					<l n="26" xml:id="chapter-218-div-218-l-6536">und wolde iuch hân gebezzert mite:</l>
					<l n="27" xml:id="chapter-218-div-218-l-6537">dar umbe hân ich iuwern haz.</l>
					<l n="28" xml:id="chapter-218-div-218-l-6538">iedoch wil ich iu râten daz,</l>
					<l n="29" xml:id="chapter-218-div-218-l-6539">heizt entwâpen disen gevangen:</l>
					<l n="30" xml:id="chapter-218-div-218-l-6540">in mac hie stêns erlangen."</l>
				</div>
			</div>
			<div n="219" xml:id="chapter-219" type="chapter" data-level="1">
				<div xml:id="chapter-219-div-219" data-level="2">
					<l n="1" xml:id="chapter-219-div-219-l-6541">im bat diu juncvrouwe schier</l>
					<l n="2" xml:id="chapter-219-div-219-l-6542">abe nemen helm undz hersenier.</l>
					<l n="3" xml:id="chapter-219-div-219-l-6543">dô manz von im stroufte und bant,</l>
					<l n="4" xml:id="chapter-219-div-219-l-6544">Clâmidê wart schiere erkant.</l>
					<l n="5" xml:id="chapter-219-div-219-l-6545">Kingrûn sach dicke</l>
					<l n="6" xml:id="chapter-219-div-219-l-6546">an in kuntlîche blicke.</l>
					<l n="7" xml:id="chapter-219-div-219-l-6547">dô wurden an den stunden</l>
					<l n="8" xml:id="chapter-219-div-219-l-6548">sîne hende alsô gewunden,</l>
					<l n="9" xml:id="chapter-219-div-219-l-6549">daz si begunden krachen</l>
					<l n="10" xml:id="chapter-219-div-219-l-6550">als die dürren spachen.</l>
					<l n="11" xml:id="chapter-219-div-219-l-6551">den tisch stiez von im zehant</l>
					<l n="12" xml:id="chapter-219-div-219-l-6552">Clâmidês seneschalt,</l>
					<l n="13" xml:id="chapter-219-div-219-l-6553">sînen herren vrâcte er mære,</l>
					<l n="14" xml:id="chapter-219-div-219-l-6554">den vant er vreuden lære.</l>
					<l n="15" xml:id="chapter-219-div-219-l-6555">der sprach: "ich bin ze schaden geborn.</l>
					<l n="16" xml:id="chapter-219-div-219-l-6556">ich hân sô wirdec her verlorn,</l>
					<l n="17" xml:id="chapter-219-div-219-l-6557">daz muoter nie gebôt ir brust</l>
					<l n="18" xml:id="chapter-219-div-219-l-6558">dem der erkande hôher vlust.</l>
					<l n="19" xml:id="chapter-219-div-219-l-6559">mich enriuwet niht mîns hers tôt</l>
					<l n="20" xml:id="chapter-219-div-219-l-6560">dâ gegen: minne mangels nôt</l>
					<l n="21" xml:id="chapter-219-div-219-l-6561">lestet ûf mich solhen last.</l>
					<l n="22" xml:id="chapter-219-div-219-l-6562">mirst vreude gestîn, hôchmuot gast.</l>
					<l n="23" xml:id="chapter-219-div-219-l-6563">Condwîrâmûrs vrumt mich grâ.</l>
					<l n="24" xml:id="chapter-219-div-219-l-6564">Pilâtus von Ponciâ</l>
					<l n="25" xml:id="chapter-219-div-219-l-6565">und der arme Jûdas,</l>
					<l n="26" xml:id="chapter-219-div-219-l-6566">der bî einem kusse was</l>
					<l n="27" xml:id="chapter-219-div-219-l-6567">an der triuwenlôsen vart</l>
					<l n="28" xml:id="chapter-219-div-219-l-6568">dâ Jêsus verrâten wart,</l>
					<l n="29" xml:id="chapter-219-div-219-l-6569">swie daz ir schephære ræche,</l>
					<l n="30" xml:id="chapter-219-div-219-l-6570">die nôt ich niht verspræche,</l>
				</div>
			</div>
			<div n="220" xml:id="chapter-220" type="chapter" data-level="1">
				<div xml:id="chapter-220-div-220" data-level="2">
					<l n="1" xml:id="chapter-220-div-220-l-6571">daz Brôbarzære vrouwen lîp</l>
					<l n="2" xml:id="chapter-220-div-220-l-6572">mit ir hulden wære mîn wîp,</l>
					<l n="3" xml:id="chapter-220-div-220-l-6573">sô daz ich si umbevienge,</l>
					<l n="4" xml:id="chapter-220-div-220-l-6574">swiez mir dar nâch ergienge.</l>
					<l n="5" xml:id="chapter-220-div-220-l-6575">ir minne ist leider verre</l>
					<l n="6" xml:id="chapter-220-div-220-l-6576">dem künege von îserterre:</l>
					<l n="7" xml:id="chapter-220-div-220-l-6577">mîn lant undz volc ze Brandigân</l>
					<l n="8" xml:id="chapter-220-div-220-l-6578">müezens immer jâmer hân.</l>
					<l n="9" xml:id="chapter-220-div-220-l-6579">mîns vetern sun Mabonagrîn</l>
					<l n="10" xml:id="chapter-220-div-220-l-6580">leit ouch dâ ze langen pîn.</l>
					<l n="11" xml:id="chapter-220-div-220-l-6581">nû bin ich, künec Artûs,</l>
					<l n="12" xml:id="chapter-220-div-220-l-6582">her geriten in dîn hûs,</l>
					<l n="13" xml:id="chapter-220-div-220-l-6583">betwungen von ritters hant.</l>
					<l n="14" xml:id="chapter-220-div-220-l-6584">dû weist wol daz in mîn lant</l>
					<l n="15" xml:id="chapter-220-div-220-l-6585">dir manec laster ist getân:</l>
					<l n="16" xml:id="chapter-220-div-220-l-6586">des vergiz nû, werder man,</l>
					<l n="17" xml:id="chapter-220-div-220-l-6587">die wîle ich hie gevangen sî.</l>
					<l n="18" xml:id="chapter-220-div-220-l-6588">lâz mich solhes hazzes vrî.</l>
					<l n="19" xml:id="chapter-220-div-220-l-6589">mich sol vrou Cunnewâre</l>
					<l n="20" xml:id="chapter-220-div-220-l-6590">ouch scheiden von dem vâre,</l>
					<l n="21" xml:id="chapter-220-div-220-l-6591">diu mîne sicherheit emphienc,</l>
					<l n="22" xml:id="chapter-220-div-220-l-6592">dô ich gewâpent vür si gienc."</l>
					<l n="23" xml:id="chapter-220-div-220-l-6593">Artûs vil getriuwer munt</l>
					<l n="24" xml:id="chapter-220-div-220-l-6594">verkôs die schulde sâ zestunt.</l>
					<l n="25" xml:id="chapter-220-div-220-l-6595">dô vriesch wîp unde man</l>
					<l n="26" xml:id="chapter-220-div-220-l-6596">daz der künec von Brandigân</l>
					<l n="27" xml:id="chapter-220-div-220-l-6597">was geriten ûf den rinc.</l>
					<l n="28" xml:id="chapter-220-div-220-l-6598">nû dar nâher! dringâ drinc!</l>
					<l n="29" xml:id="chapter-220-div-220-l-6599">schiere wart daz mære breit.</l>
					<l n="30" xml:id="chapter-220-div-220-l-6600">mit zühten iesch gesellekeit</l>
				</div>
			</div>
			<div n="221" xml:id="chapter-221" type="chapter" data-level="1">
				<div xml:id="chapter-221-div-221" data-level="2">
					<l n="1" xml:id="chapter-221-div-221-l-6601">Clâmidê der vreuden âne:</l>
					<l n="2" xml:id="chapter-221-div-221-l-6602">"ir sult mich Gâwâne</l>
					<l n="3" xml:id="chapter-221-div-221-l-6603">bevelhen, vrouwe: bin ichs wert,</l>
					<l n="4" xml:id="chapter-221-div-221-l-6604">sô weiz ich wol daz ers ouch gert.</l>
					<l n="5" xml:id="chapter-221-div-221-l-6605">leist er dar an iuwer gebot,</l>
					<l n="6" xml:id="chapter-221-div-221-l-6606">er êrt iuch und den ritter rôt."</l>
					<l n="7" xml:id="chapter-221-div-221-l-6607">Artûs bat sîner swester sun</l>
					<l n="8" xml:id="chapter-221-div-221-l-6608">gesellekeit dem künege tuon:</l>
					<l n="9" xml:id="chapter-221-div-221-l-6609">daz wære iedoch ergangen.</l>
					<l n="10" xml:id="chapter-221-div-221-l-6610">dô wart wol emphangen</l>
					<l n="11" xml:id="chapter-221-div-221-l-6611">von der werden massenîe</l>
					<l n="12" xml:id="chapter-221-div-221-l-6612">der betwungene valsches vrîe.</l>
					<l n="13" xml:id="chapter-221-div-221-l-6613">ze Clâmidê sprach Kingrûn:</l>
					<l n="14" xml:id="chapter-221-div-221-l-6614">"ouwê daz ie dehein Bertûn</l>
					<l n="15" xml:id="chapter-221-div-221-l-6615">dich betwungen sach ze hûs!</l>
					<l n="16" xml:id="chapter-221-div-221-l-6616">noch rîcher denne Artûs</l>
					<l n="17" xml:id="chapter-221-div-221-l-6617">wære dû helfe und urborn</l>
					<l n="18" xml:id="chapter-221-div-221-l-6618">und hetes dîne jugent bevorn.</l>
					<l n="19" xml:id="chapter-221-div-221-l-6619">sol Artûs dâ von prîs nû tragen,</l>
					<l n="20" xml:id="chapter-221-div-221-l-6620">daz Keie durch zorn hât geslagen</l>
					<l n="21" xml:id="chapter-221-div-221-l-6621">ein edel vürstinne,</l>
					<l n="22" xml:id="chapter-221-div-221-l-6622">diu mit herzen sinne</l>
					<l n="23" xml:id="chapter-221-div-221-l-6623">ir mit lachen hât erwelt</l>
					<l n="24" xml:id="chapter-221-div-221-l-6624">der âne liegen ist gezelt</l>
					<l n="25" xml:id="chapter-221-div-221-l-6625">mit wârheit vür den hœsten prîs?</l>
					<l n="26" xml:id="chapter-221-div-221-l-6626">die Berteneise ir lobes rîs</l>
					<l n="27" xml:id="chapter-221-div-221-l-6627">wænent nû hôch gestôzen hân:</l>
					<l n="28" xml:id="chapter-221-div-221-l-6628">âne ir arbeit ist getân</l>
					<l n="29" xml:id="chapter-221-div-221-l-6629">daz tôt her wider wart gesant</l>
					<l n="30" xml:id="chapter-221-div-221-l-6630">der künec von Kukûmerlant</l>
				</div>
			</div>
			<div n="222" xml:id="chapter-222" type="chapter" data-level="1">
				<div xml:id="chapter-222-div-222" data-level="2">
					<l n="1" xml:id="chapter-222-div-222-l-6631">und daz mîn herre im siges jach.</l>
					<l n="2" xml:id="chapter-222-div-222-l-6632">den man gein im in kamphe sach,</l>
					<l n="3" xml:id="chapter-222-div-222-l-6633">der selbe hât betwungen mich</l>
					<l n="4" xml:id="chapter-222-div-222-l-6634">gar âne hælingen slich.</l>
					<l n="5" xml:id="chapter-222-div-222-l-6635">man sach dâ viur ûz helmen wæn</l>
					<l n="6" xml:id="chapter-222-div-222-l-6636">und swert in henden umbe dræn."</l>
					<l n="7" xml:id="chapter-222-div-222-l-6637">dô sprâchen si alle gelîche,</l>
					<l n="8" xml:id="chapter-222-div-222-l-6638">beide arme und rîche,</l>
					<l n="9" xml:id="chapter-222-div-222-l-6639">daz Keie hete missetân.</l>
					<l n="10" xml:id="chapter-222-div-222-l-6640">hie sule wir diz mære lân</l>
					<l n="11" xml:id="chapter-222-div-222-l-6641">und komens wider an die vart.</l>
					<l n="12" xml:id="chapter-222-div-222-l-6642">daz wüeste lant erbûwen wart,</l>
					<l n="13" xml:id="chapter-222-div-222-l-6643">dâ krône truoc Parzival.</l>
					<l n="14" xml:id="chapter-222-div-222-l-6644">man sach dâ vreude unde schal.</l>
					<l n="15" xml:id="chapter-222-div-222-l-6645">sîn sweher Tampenteire</l>
					<l n="16" xml:id="chapter-222-div-222-l-6646">liez im ûf Pelrapeire</l>
					<l n="17" xml:id="chapter-222-div-222-l-6647">lieht gesteine und rôtez golt:</l>
					<l n="18" xml:id="chapter-222-div-222-l-6648">daz teilde er sô daz man im holt</l>
					<l n="19" xml:id="chapter-222-div-222-l-6649">was durch sîne milde.</l>
					<l n="20" xml:id="chapter-222-div-222-l-6650">vil baniere, niuwe schilde,</l>
					<l n="21" xml:id="chapter-222-div-222-l-6651">des wart sîn lant gezieret</l>
					<l n="22" xml:id="chapter-222-div-222-l-6652">und vil geturnieret</l>
					<l n="23" xml:id="chapter-222-div-222-l-6653">von im und von den sînen.</l>
					<l n="24" xml:id="chapter-222-div-222-l-6654">er liez dicke ellen schînen</l>
					<l n="25" xml:id="chapter-222-div-222-l-6655">an der marc sîns landes ort.</l>
					<l n="26" xml:id="chapter-222-div-222-l-6656">der junge degen unervorht,</l>
					<l n="27" xml:id="chapter-222-div-222-l-6657">sîn tât was gein den gesten</l>
					<l n="28" xml:id="chapter-222-div-222-l-6658">geprüevet vür die besten.</l>
					<l n="29" xml:id="chapter-222-div-222-l-6659">nû hœret ouch von der künegîn.</l>
					<l n="30" xml:id="chapter-222-div-222-l-6660">wie möhte der immer baz gesîn?</l>
				</div>
			</div>
			<div n="223" xml:id="chapter-223" type="chapter" data-level="1">
				<div xml:id="chapter-223-div-223" data-level="2">
					<l n="1" xml:id="chapter-223-div-223-l-6661">diu junge süeze werde</l>
					<l n="2" xml:id="chapter-223-div-223-l-6662">hete den wunsch ûf der erde.</l>
					<l n="3" xml:id="chapter-223-div-223-l-6663">ir minne stuont mit solher kraft,</l>
					<l n="4" xml:id="chapter-223-div-223-l-6664">gar âne wankes anehaft:</l>
					<l n="5" xml:id="chapter-223-div-223-l-6665">si hete ir man dâ vür erkant.</l>
					<l n="6" xml:id="chapter-223-div-223-l-6666">iewederz an dem andern vant:</l>
					<l n="7" xml:id="chapter-223-div-223-l-6667">er was ir liep, alsô was si im.</l>
					<l n="8" xml:id="chapter-223-div-223-l-6668">swenne ich daz mære an mich nû nim,</l>
					<l n="9" xml:id="chapter-223-div-223-l-6669">daz si sich müezen scheiden,</l>
					<l n="10" xml:id="chapter-223-div-223-l-6670">dâ wehset schade in beiden.</l>
					<l n="11" xml:id="chapter-223-div-223-l-6671">ouch riuwet mich daz werde wîp:</l>
					<l n="12" xml:id="chapter-223-div-223-l-6672">ir liute, ir lant, dar zuo ir lîp</l>
					<l n="13" xml:id="chapter-223-div-223-l-6673">schiet sîn hant von grôzer nôt.</l>
					<l n="14" xml:id="chapter-223-div-223-l-6674">dâ gein si im ir minne bôt.</l>
					<l n="15" xml:id="chapter-223-div-223-l-6675">eins morgens er mit zühten sprach</l>
					<l n="16" xml:id="chapter-223-div-223-l-6676">(manec ritter ez hôrte unde sach):</l>
					<l n="17" xml:id="chapter-223-div-223-l-6677">"ob ir gebietet, vrouwe,</l>
					<l n="18" xml:id="chapter-223-div-223-l-6678">mit urloube ich schouwe</l>
					<l n="19" xml:id="chapter-223-div-223-l-6679">wiez umbe mîne muoter stê.</l>
					<l n="20" xml:id="chapter-223-div-223-l-6680">ob der wol oder wê</l>
					<l n="21" xml:id="chapter-223-div-223-l-6681">sî, daz ist mir harte unkunt.</l>
					<l n="22" xml:id="chapter-223-div-223-l-6682">dar wil ich zeiner kurzen stunt</l>
					<l n="23" xml:id="chapter-223-div-223-l-6683">und ouch durch âventiure zil.</l>
					<l n="24" xml:id="chapter-223-div-223-l-6684">mac ich iu gedienen vil,</l>
					<l n="25" xml:id="chapter-223-div-223-l-6685">daz gildet iuwer minne wert."</l>
					<l n="26" xml:id="chapter-223-div-223-l-6686">sus hete er urloubes gegert.</l>
					<l n="27" xml:id="chapter-223-div-223-l-6687">er was ir liep, sôz mære giht:</l>
					<l n="28" xml:id="chapter-223-div-223-l-6688">si enwolde im versagen niht.</l>
					<l n="29" xml:id="chapter-223-div-223-l-6689">von allen sînen mannen</l>
					<l n="30" xml:id="chapter-223-div-223-l-6690">schiet er al eine dannen.</l>
				</div>
			</div>
			<div n="224" xml:id="chapter-224" type="chapter" data-level="1">
				<div xml:id="chapter-224-div-224" data-level="2">
					<l n="1" xml:id="chapter-224-div-224-l-6691">Swer ruochet hœren war nû kumt</l>
					<l n="2" xml:id="chapter-224-div-224-l-6692">den âventiur hât ûz gevrumt,</l>
					<l n="3" xml:id="chapter-224-div-224-l-6693">der mac grôziu wunder</l>
					<l n="4" xml:id="chapter-224-div-224-l-6694">merken al besunder.</l>
					<l n="5" xml:id="chapter-224-div-224-l-6695">lât rîten Gahmuretes kint:</l>
					<l n="6" xml:id="chapter-224-div-224-l-6696">swâ nû getriuwe liute sint,</l>
					<l n="7" xml:id="chapter-224-div-224-l-6697">die wünschen im heiles, wan ez muoz sîn</l>
					<l n="8" xml:id="chapter-224-div-224-l-6698">daz er nû lîdet hôhen pîn,</l>
					<l n="9" xml:id="chapter-224-div-224-l-6699">etswenne ouch vreude und êre.</l>
					<l n="10" xml:id="chapter-224-div-224-l-6700">ein dinc in müete sêre,</l>
					<l n="11" xml:id="chapter-224-div-224-l-6701">daz er von ir gescheiden was,</l>
					<l n="12" xml:id="chapter-224-div-224-l-6702">daz munt von wîbe nie gelas</l>
					<l n="13" xml:id="chapter-224-div-224-l-6703">nâch sus gesagetem mære,</l>
					<l n="14" xml:id="chapter-224-div-224-l-6704">diu schœner und bezzer wære.</l>
					<l n="15" xml:id="chapter-224-div-224-l-6705">gedanke nâch der künegin</l>
					<l n="16" xml:id="chapter-224-div-224-l-6706">begunden krenken im den sin:</l>
					<l n="17" xml:id="chapter-224-div-224-l-6707">den muoste er gar verlorn hân,</l>
					<l n="18" xml:id="chapter-224-div-224-l-6708">wærez niht ein herzehafter man.</l>
					<l n="19" xml:id="chapter-224-div-224-l-6709">mit gewalt den zoum daz ros</l>
					<l n="20" xml:id="chapter-224-div-224-l-6710">truoc über ronen und durch daz mos,</l>
					<l n="21" xml:id="chapter-224-div-224-l-6711">wande ez enwîste niemens hant.</l>
					<l n="22" xml:id="chapter-224-div-224-l-6712">uns tuot diu âventiure bekant,</l>
					<l n="23" xml:id="chapter-224-div-224-l-6713">daz er bî dem tage reit,</l>
					<l n="24" xml:id="chapter-224-div-224-l-6714">ein vogel hetes arbeit,</l>
					<l n="25" xml:id="chapter-224-div-224-l-6715">solde erz allez hân ervlogen.</l>
					<l n="26" xml:id="chapter-224-div-224-l-6716">mich enhabe diu âventiure betrogen,</l>
					<l n="27" xml:id="chapter-224-div-224-l-6717">sîn reise unnâch was sô grôz</l>
					<l n="28" xml:id="chapter-224-div-224-l-6718">des tages dô er îthêren schôz,</l>
					<l n="29" xml:id="chapter-224-div-224-l-6719">und sît dô er von Grâharz</l>
					<l n="30" xml:id="chapter-224-div-224-l-6720">kom in daz lant ze Brôbarz.</l>
				</div>
			</div>
			<div n="225" xml:id="chapter-225" type="chapter" data-level="1">
				<div xml:id="chapter-225-div-225" data-level="2">
					<l n="1" xml:id="chapter-225-div-225-l-6721">welt ir nû hœren wiez im gestê?</l>
					<l n="2" xml:id="chapter-225-div-225-l-6722">er kom des âbents an einen sê:</l>
					<l n="3" xml:id="chapter-225-div-225-l-6723">dâ heten geankert weideman,</l>
					<l n="4" xml:id="chapter-225-div-225-l-6724">den was daz wazzer undertân.</l>
					<l n="5" xml:id="chapter-225-div-225-l-6725">dô si in rîten sâhen,</l>
					<l n="6" xml:id="chapter-225-div-225-l-6726">si wâren dem stade sô nâhen</l>
					<l n="7" xml:id="chapter-225-div-225-l-6727">daz si wol hôrten swaz er sprach.</l>
					<l n="8" xml:id="chapter-225-div-225-l-6728">einen er in dem schiffe sach,</l>
					<l n="9" xml:id="chapter-225-div-225-l-6729">der hete an im alsolh gewant,</l>
					<l n="10" xml:id="chapter-225-div-225-l-6730">ob im dienden elliu lant,</l>
					<l n="11" xml:id="chapter-225-div-225-l-6731">daz ez niht bezzer möhte sîn</l>
					<l n="12" xml:id="chapter-225-div-225-l-6732">gefurriert. sîn huot was phâwîn.</l>
					<l n="13" xml:id="chapter-225-div-225-l-6733">den selben vischære</l>
					<l n="14" xml:id="chapter-225-div-225-l-6734">begunde er vrâgen mære,</l>
					<l n="15" xml:id="chapter-225-div-225-l-6735">daz er im riete durch got</l>
					<l n="16" xml:id="chapter-225-div-225-l-6736">und durch sîner zühte gebot,</l>
					<l n="17" xml:id="chapter-225-div-225-l-6737">wâ er herberge möhte hân.</l>
					<l n="18" xml:id="chapter-225-div-225-l-6738">sus antwurte im der trûrege man,</l>
					<l n="19" xml:id="chapter-225-div-225-l-6739">er sprach: "herre, mirst niht bekant</l>
					<l n="20" xml:id="chapter-225-div-225-l-6740">daz weder wazzer oder lant</l>
					<l n="21" xml:id="chapter-225-div-225-l-6741">inner drîzec mîlen erbûwen sî.</l>
					<l n="22" xml:id="chapter-225-div-225-l-6742">wan ein hûs liget uns hie bî:</l>
					<l n="23" xml:id="chapter-225-div-225-l-6743">mit triuwen ich iu râte dar.</l>
					<l n="24" xml:id="chapter-225-div-225-l-6744">war möhtet ir tâlanc anderswar?</l>
					<l n="25" xml:id="chapter-225-div-225-l-6745">dort an des velses ende</l>
					<l n="26" xml:id="chapter-225-div-225-l-6746">dâ kêrt zer zeswen hende.</l>
					<l n="27" xml:id="chapter-225-div-225-l-6747">sô ir ûf hin komet an den graben</l>
					<l n="28" xml:id="chapter-225-div-225-l-6748">(ich wæne dâ müezet ir stille haben),</l>
					<l n="29" xml:id="chapter-225-div-225-l-6749">bitet iu die brücken nider lâzen</l>
					<l n="30" xml:id="chapter-225-div-225-l-6750">und offen iu die stâzen."</l>
				</div>
			</div>
			<div n="226" xml:id="chapter-226" type="chapter" data-level="1">
				<div xml:id="chapter-226-div-226" data-level="2">
					<l n="1" xml:id="chapter-226-div-226-l-6751">er tet als im der vischære riet.</l>
					<l n="2" xml:id="chapter-226-div-226-l-6752">mit urloube er dannen schiet.</l>
					<l n="3" xml:id="chapter-226-div-226-l-6753">er sprach: "komt ir rehte dar</l>
					<l n="4" xml:id="chapter-226-div-226-l-6754">(ich nim iuwer hînte selbe war),</l>
					<l n="5" xml:id="chapter-226-div-226-l-6755">sô danket als man iuwer phlege.</l>
					<l n="6" xml:id="chapter-226-div-226-l-6756">hüetet iuch: dâ gênt unkunde wege.</l>
					<l n="7" xml:id="chapter-226-div-226-l-6757">ir muget an der lîten</l>
					<l n="8" xml:id="chapter-226-div-226-l-6758">vil wol misserîten,</l>
					<l n="9" xml:id="chapter-226-div-226-l-6759">deiswâr des ich iu doch niht gan."</l>
					<l n="10" xml:id="chapter-226-div-226-l-6760">Parzivâl der huop sich dan,</l>
					<l n="11" xml:id="chapter-226-div-226-l-6761">er begunde wackerlîchen draben</l>
					<l n="12" xml:id="chapter-226-div-226-l-6762">den rehten phat unz an den graben.</l>
					<l n="13" xml:id="chapter-226-div-226-l-6763">dâ was diu brücke ûf gezogen,</l>
					<l n="14" xml:id="chapter-226-div-226-l-6764">diu burc an veste niht betrogen:</l>
					<l n="15" xml:id="chapter-226-div-226-l-6765">si stuont als si wære gedræt.</l>
					<l n="16" xml:id="chapter-226-div-226-l-6766">ez envlüge oder hete der wint gewæt,</l>
					<l n="17" xml:id="chapter-226-div-226-l-6767">mit sturme ir niht geschadet was.</l>
					<l n="18" xml:id="chapter-226-div-226-l-6768">vil türne, manec palas</l>
					<l n="19" xml:id="chapter-226-div-226-l-6769">dâ stuont mit wunderlîcher wer.</l>
					<l n="20" xml:id="chapter-226-div-226-l-6770">ob si suochten elliu her,</l>
					<l n="21" xml:id="chapter-226-div-226-l-6771">si engæben vür die selben nôt</l>
					<l n="22" xml:id="chapter-226-div-226-l-6772">ze drîzec jâren niht ein brôt.</l>
					<l n="23" xml:id="chapter-226-div-226-l-6773">ein knappe des geruochte</l>
					<l n="24" xml:id="chapter-226-div-226-l-6774">und vrâcte in waz er suochte</l>
					<l n="25" xml:id="chapter-226-div-226-l-6775">oder wannen sîn reise wære.</l>
					<l n="26" xml:id="chapter-226-div-226-l-6776">er sprach: "der vischære</l>
					<l n="27" xml:id="chapter-226-div-226-l-6777">hât mich von im her gesant.</l>
					<l n="28" xml:id="chapter-226-div-226-l-6778">ich hân genigen sîner hant</l>
					<l n="29" xml:id="chapter-226-div-226-l-6779">niwan durch der herberge wân.</l>
					<l n="30" xml:id="chapter-226-div-226-l-6780">er bat die brücken nider lân</l>
				</div>
			</div>
			<div n="227" xml:id="chapter-227" type="chapter" data-level="1">
				<div xml:id="chapter-227-div-227" data-level="2">
					<l n="1" xml:id="chapter-227-div-227-l-6781">und hiez mich zuo ziu rîten în."</l>
					<l n="2" xml:id="chapter-227-div-227-l-6782">"herre, ir sult willekomen sîn,</l>
					<l n="3" xml:id="chapter-227-div-227-l-6783">sît es der vischære verjach.</l>
					<l n="4" xml:id="chapter-227-div-227-l-6784">man biutet iu êre und gemach</l>
					<l n="5" xml:id="chapter-227-div-227-l-6785">durch in der iuch sande wider"</l>
					<l n="6" xml:id="chapter-227-div-227-l-6786">sprach der knappe und liez die brücken nider.</l>
					<l n="7" xml:id="chapter-227-div-227-l-6787">in die burc der küene reit</l>
					<l n="8" xml:id="chapter-227-div-227-l-6788">ûf einen hof wît unde breit.</l>
					<l n="9" xml:id="chapter-227-div-227-l-6789">durch schimph er niht zetretet was:</l>
					<l n="10" xml:id="chapter-227-div-227-l-6790">dâ stuont al kurz grüene gras,</l>
					<l n="11" xml:id="chapter-227-div-227-l-6791">dâ was bûhurdieren vermiten,</l>
					<l n="12" xml:id="chapter-227-div-227-l-6792">mit banieren selten überriten</l>
					<l n="13" xml:id="chapter-227-div-227-l-6793">alsô er anger z Abenberc.</l>
					<l n="14" xml:id="chapter-227-div-227-l-6794">selten vrœlîchiu werc</l>
					<l n="15" xml:id="chapter-227-div-227-l-6795">was dâ gevrumt ze langer stunt:</l>
					<l n="16" xml:id="chapter-227-div-227-l-6796">in was wol herzen jâmer kunt.</l>
					<l n="17" xml:id="chapter-227-div-227-l-6797">wênec er des gein in engalt.</l>
					<l n="18" xml:id="chapter-227-div-227-l-6798">in emphiengen ritter junc und alt,</l>
					<l n="19" xml:id="chapter-227-div-227-l-6799">vil kleiner juncherrelîn</l>
					<l n="20" xml:id="chapter-227-div-227-l-6800">sprungen gein dem zoume sîn,</l>
					<l n="21" xml:id="chapter-227-div-227-l-6801">ieslîchez vür daz ander greif.</l>
					<l n="22" xml:id="chapter-227-div-227-l-6802">si habeten sînen stegereif:</l>
					<l n="23" xml:id="chapter-227-div-227-l-6803">sus muoste er von dem orse stên.</l>
					<l n="24" xml:id="chapter-227-div-227-l-6804">in bâten ritter vürbaz gên,</l>
					<l n="25" xml:id="chapter-227-div-227-l-6805">die vuorten in an sîn gemach.</l>
					<l n="26" xml:id="chapter-227-div-227-l-6806">harte schiere daz geschach,</l>
					<l n="27" xml:id="chapter-227-div-227-l-6807">daz er mit zuht entwâpent wart.</l>
					<l n="28" xml:id="chapter-227-div-227-l-6808">dô si den jungen âne bart</l>
					<l n="29" xml:id="chapter-227-div-227-l-6809">gesâhen alsus minneclîch,</l>
					<l n="30" xml:id="chapter-227-div-227-l-6810">si jâhen, er wære sælden rîch.</l>
				</div>
			</div>
			<div n="228" xml:id="chapter-228" type="chapter" data-level="1">
				<div xml:id="chapter-228-div-228" data-level="2">
					<l n="1" xml:id="chapter-228-div-228-l-6811">ein wazzer iesch der junge man:</l>
					<l n="2" xml:id="chapter-228-div-228-l-6812">er twuoc den râm von im sân</l>
					<l n="3" xml:id="chapter-228-div-228-l-6813">undern ougen und an handen.</l>
					<l n="4" xml:id="chapter-228-div-228-l-6814">alde und junge wânden</l>
					<l n="5" xml:id="chapter-228-div-228-l-6815">daz von im ander tac erschine:</l>
					<l n="6" xml:id="chapter-228-div-228-l-6816">sus saz der minneclîche wine</l>
					<l n="7" xml:id="chapter-228-div-228-l-6817">gar vor allen tadel vrî.</l>
					<l n="8" xml:id="chapter-228-div-228-l-6818">mit phelle von Arâbî</l>
					<l n="9" xml:id="chapter-228-div-228-l-6819">man truoc im einen mantel dar:</l>
					<l n="10" xml:id="chapter-228-div-228-l-6820">den legete an sich der wol gevar</l>
					<l n="11" xml:id="chapter-228-div-228-l-6821">mit offener snüere.</l>
					<l n="12" xml:id="chapter-228-div-228-l-6822">ez was im ein lobes gevüere.</l>
					<l n="13" xml:id="chapter-228-div-228-l-6823">dô sprach der kamerære kluoc:</l>
					<l n="14" xml:id="chapter-228-div-228-l-6824">"Repanse de Schoie in truoc,</l>
					<l n="15" xml:id="chapter-228-div-228-l-6825">mîn vrouwe, diu küngegîn:</l>
					<l n="16" xml:id="chapter-228-div-228-l-6826">ab ir sol er iu gelihen sîn,</l>
					<l n="17" xml:id="chapter-228-div-228-l-6827">wan iust niht kleider noch gesniten.</l>
					<l n="18" xml:id="chapter-228-div-228-l-6828">jâ mohte ich sis mit êren biten,</l>
					<l n="19" xml:id="chapter-228-div-228-l-6829">wande ir sît ein werder man,</l>
					<l n="20" xml:id="chapter-228-div-228-l-6830">ob ichz geprüevet rehte hân."</l>
					<l n="21" xml:id="chapter-228-div-228-l-6831">"got lone iu, herre, daz irs jehet.</l>
					<l n="22" xml:id="chapter-228-div-228-l-6832">ob ir mich ze rehte spehet,</l>
					<l n="23" xml:id="chapter-228-div-228-l-6833">sô hât mîn lîp gelücke erholt:</l>
					<l n="24" xml:id="chapter-228-div-228-l-6834">diu gotes kraft gît solhen solt."</l>
					<l n="25" xml:id="chapter-228-div-228-l-6835">man schancte im unde phlac sîn sô,</l>
					<l n="26" xml:id="chapter-228-div-228-l-6836">die trûregen wâren mit im al vrô.</l>
					<l n="27" xml:id="chapter-228-div-228-l-6837">man bôt im wirde und êre,</l>
					<l n="28" xml:id="chapter-228-div-228-l-6838">wan dâ was râtes mêre</l>
					<l n="29" xml:id="chapter-228-div-228-l-6839">denne er ze Pelrapeire vant,</l>
					<l n="30" xml:id="chapter-228-div-228-l-6840">die dô von kumber schiet sîn hant.</l>
				</div>
			</div>
			<div n="229" xml:id="chapter-229" type="chapter" data-level="1">
				<div xml:id="chapter-229-div-229" data-level="2">
					<l n="1" xml:id="chapter-229-div-229-l-6841">sîn harnas was von im getragen:</l>
					<l n="2" xml:id="chapter-229-div-229-l-6842">daz begunde er sider sêre klagen,</l>
					<l n="3" xml:id="chapter-229-div-229-l-6843">dâ er sich schimphes niht versan.</l>
					<l n="4" xml:id="chapter-229-div-229-l-6844">ze hove ein redespæher man</l>
					<l n="5" xml:id="chapter-229-div-229-l-6845">bat komen ze vrevellîche</l>
					<l n="6" xml:id="chapter-229-div-229-l-6846">den gast ellens rîche</l>
					<l n="7" xml:id="chapter-229-div-229-l-6847">zem wirte, als ob im wære zorn.</l>
					<l n="8" xml:id="chapter-229-div-229-l-6848">des hete er nâch den lîp verlorn</l>
					<l n="9" xml:id="chapter-229-div-229-l-6849">von dem jungen Parzivâl.</l>
					<l n="10" xml:id="chapter-229-div-229-l-6850">dô er sîn swert wol gemâl</l>
					<l n="11" xml:id="chapter-229-div-229-l-6851">ninder bî im ligen vant,</l>
					<l n="12" xml:id="chapter-229-div-229-l-6852">zer viuste twanc er sus die hant,</l>
					<l n="13" xml:id="chapter-229-div-229-l-6853">daz daz bluot ûz den nageln schôz</l>
					<l n="14" xml:id="chapter-229-div-229-l-6854">und im den ermel gar begôz.</l>
					<l n="15" xml:id="chapter-229-div-229-l-6855">"nein, herre!" sprach diu ritterschaft,</l>
					<l n="16" xml:id="chapter-229-div-229-l-6856">"ez ist ein man der schimphes kraft</l>
					<l n="17" xml:id="chapter-229-div-229-l-6857">hât. swie trûrec wir anders sîn,</l>
					<l n="18" xml:id="chapter-229-div-229-l-6858">tuot iuwer zuht gein im schîn:</l>
					<l n="19" xml:id="chapter-229-div-229-l-6859">ir ensultz niht anders hân vernomen,</l>
					<l n="20" xml:id="chapter-229-div-229-l-6860">wan daz der vischære sî komen.</l>
					<l n="21" xml:id="chapter-229-div-229-l-6861">dar gêt (ir sît im werder gast)</l>
					<l n="22" xml:id="chapter-229-div-229-l-6862">und schütet ab iu zornes last."</l>
					<l n="23" xml:id="chapter-229-div-229-l-6863">si giengen ûf einen palas.</l>
					<l n="24" xml:id="chapter-229-div-229-l-6864">hundert krône dâ gehangen was,</l>
					<l n="25" xml:id="chapter-229-div-229-l-6865">vil kerzen drûf gestôzen</l>
					<l n="26" xml:id="chapter-229-div-229-l-6866">ob den hûsgenôzen,</l>
					<l n="27" xml:id="chapter-229-div-229-l-6867">kleine kerzen alumbe an der want.</l>
					<l n="28" xml:id="chapter-229-div-229-l-6868">hundert bette er ligen vant.</l>
					<l n="29" xml:id="chapter-229-div-229-l-6869">daz schuofen dies dâ phlâgen:</l>
					<l n="30" xml:id="chapter-229-div-229-l-6870">hundert kulter drûfe lâgen,</l>
				</div>
			</div>
			<div n="230" xml:id="chapter-230" type="chapter" data-level="1">
				<div xml:id="chapter-230-div-230" data-level="2">
					<l n="1" xml:id="chapter-230-div-230-l-6871">ie vier gesellen sundersiz.</l>
					<l n="2" xml:id="chapter-230-div-230-l-6872">dâ zwischen was ein underviz,</l>
					<l n="3" xml:id="chapter-230-div-230-l-6873">dâ vür ein teppech sinewel.</l>
					<l n="4" xml:id="chapter-230-div-230-l-6874">fil li roi Frimutel</l>
					<l n="5" xml:id="chapter-230-div-230-l-6875">mohte wol geleisten daz.</l>
					<l n="6" xml:id="chapter-230-div-230-l-6876">eins dinges man dâ niht vergaz:</l>
					<l n="7" xml:id="chapter-230-div-230-l-6877">si enhete niht betûret,</l>
					<l n="8" xml:id="chapter-230-div-230-l-6878">mit marmel was gemûret</l>
					<l n="9" xml:id="chapter-230-div-230-l-6879">drî vierecke viurrame.</l>
					<l n="10" xml:id="chapter-230-div-230-l-6880">dar ûfe was des viurs name,</l>
					<l n="11" xml:id="chapter-230-div-230-l-6881">holz, hiez lignâlôê:</l>
					<l n="12" xml:id="chapter-230-div-230-l-6882">sô grôziu viur sît nochê</l>
					<l n="13" xml:id="chapter-230-div-230-l-6883">sach niemen hie ze Wildenberc.</l>
					<l n="14" xml:id="chapter-230-div-230-l-6884">jenez wâren kostenlîchiu werc.</l>
					<l n="15" xml:id="chapter-230-div-230-l-6885">der wirt sich selben setzen bat</l>
					<l n="16" xml:id="chapter-230-div-230-l-6886">gein der mitteln viurstat</l>
					<l n="17" xml:id="chapter-230-div-230-l-6887">ûf ein spanbette.</l>
					<l n="18" xml:id="chapter-230-div-230-l-6888">ez was worden wette</l>
					<l n="19" xml:id="chapter-230-div-230-l-6889">zwischen im und der vreude:</l>
					<l n="20" xml:id="chapter-230-div-230-l-6890">er lebete niht wan teude.</l>
					<l n="21" xml:id="chapter-230-div-230-l-6891">in den palas kom gegangen</l>
					<l n="22" xml:id="chapter-230-div-230-l-6892">der dâ wart wol emphangen,</l>
					<l n="23" xml:id="chapter-230-div-230-l-6893">Parzivâl der lieht gevar,</l>
					<l n="24" xml:id="chapter-230-div-230-l-6894">von im der in sande dar:</l>
					<l n="25" xml:id="chapter-230-div-230-l-6895">der liez in dâ niht langer stên.</l>
					<l n="26" xml:id="chapter-230-div-230-l-6896">in bat der wirt nâher gên</l>
					<l n="27" xml:id="chapter-230-div-230-l-6897">und sitzen "zuo mir dâ her an.</l>
					<l n="28" xml:id="chapter-230-div-230-l-6898">sazte ich iuch verre dort hin dan,</l>
					<l n="29" xml:id="chapter-230-div-230-l-6899">daz wære iu alze gastlîch."</l>
					<l n="30" xml:id="chapter-230-div-230-l-6900">sus sprach der wirt jâmers rîch.</l>
				</div>
			</div>
			<div n="231" xml:id="chapter-231" type="chapter" data-level="1">
				<div xml:id="chapter-231-div-231" data-level="2">
					<l n="1" xml:id="chapter-231-div-231-l-6901">der wirt hete durch siecheit</l>
					<l n="2" xml:id="chapter-231-div-231-l-6902">grôziu viur und an im warmiu kleit,</l>
					<l n="3" xml:id="chapter-231-div-231-l-6903">wît und lanc zobelîn:</l>
					<l n="4" xml:id="chapter-231-div-231-l-6904">sus muoste ûzen und innen sîn</l>
					<l n="5" xml:id="chapter-231-div-231-l-6905">der pelliz und der mantel drobe.</l>
					<l n="6" xml:id="chapter-231-div-231-l-6906">der swechest balc wære wol ze lobe:</l>
					<l n="7" xml:id="chapter-231-div-231-l-6907">der was doch swarz unde grâ.</l>
					<l n="8" xml:id="chapter-231-div-231-l-6908">des selben was ein hûbe aldâ</l>
					<l n="9" xml:id="chapter-231-div-231-l-6909">ûf sînem houbete zwivalt</l>
					<l n="10" xml:id="chapter-231-div-231-l-6910">von zobele. den man tiure galt,</l>
					<l n="11" xml:id="chapter-231-div-231-l-6911">sinewel arâbesch ein borte</l>
					<l n="12" xml:id="chapter-231-div-231-l-6912">oben drûf gehôrte,</l>
					<l n="13" xml:id="chapter-231-div-231-l-6913">mitten dran ein knöphelîn,</l>
					<l n="14" xml:id="chapter-231-div-231-l-6914">ein durchliuhtec rubîn.</l>
					<l n="15" xml:id="chapter-231-div-231-l-6915">dâ saz manec ritter kluoc,</l>
					<l n="16" xml:id="chapter-231-div-231-l-6916">dâ man jâmer vür si truoc.</l>
					<l n="17" xml:id="chapter-231-div-231-l-6917">ein knappe spranc zer tür dar în,</l>
					<l n="18" xml:id="chapter-231-div-231-l-6918">der truoc eine glævîn:</l>
					<l n="19" xml:id="chapter-231-div-231-l-6919">der site was ze trûren guot.</l>
					<l n="20" xml:id="chapter-231-div-231-l-6920">an der snîden huop sich bluot</l>
					<l n="21" xml:id="chapter-231-div-231-l-6921">und lief den schaft unz ûf die hant,</l>
					<l n="22" xml:id="chapter-231-div-231-l-6922">daz ez in dem ermel widerwant.</l>
					<l n="23" xml:id="chapter-231-div-231-l-6923">dâ wart geweinet und geschrît</l>
					<l n="24" xml:id="chapter-231-div-231-l-6924">ûf dem palase wît,</l>
					<l n="25" xml:id="chapter-231-div-231-l-6925">daz volc von drîzec landen</l>
					<l n="26" xml:id="chapter-231-div-231-l-6926">möhtez den ougen niht enblanden.</l>
					<l n="27" xml:id="chapter-231-div-231-l-6927">er truoc si in sînen henden</l>
					<l n="28" xml:id="chapter-231-div-231-l-6928">alumbe zen vier wenden</l>
					<l n="29" xml:id="chapter-231-div-231-l-6929">unz aber wider zuo der tür.</l>
					<l n="30" xml:id="chapter-231-div-231-l-6930">der knappe spranc hin ûz dâ vür.</l>
				</div>
			</div>
			<div n="232" xml:id="chapter-232" type="chapter" data-level="1">
				<div xml:id="chapter-232-div-232" data-level="2">
					<l n="1" xml:id="chapter-232-div-232-l-6931">gestillet was des volkes nôt,</l>
					<l n="2" xml:id="chapter-232-div-232-l-6932">als in der jâmer ê gebôt,</l>
					<l n="3" xml:id="chapter-232-div-232-l-6933">des si diu glævîn hete ermant,</l>
					<l n="4" xml:id="chapter-232-div-232-l-6934">die der knappe brâhte in sîner hant.</l>
					<l n="5" xml:id="chapter-232-div-232-l-6935">wil iuch nû niht erlangen,</l>
					<l n="6" xml:id="chapter-232-div-232-l-6936">sô wirt hie zuo gevangen</l>
					<l n="7" xml:id="chapter-232-div-232-l-6937">daz ich iuch bringe an die vart,</l>
					<l n="8" xml:id="chapter-232-div-232-l-6938">wie dâ mit zuht gedienet wart.</l>
					<l n="9" xml:id="chapter-232-div-232-l-6939">zende an dem palas</l>
					<l n="10" xml:id="chapter-232-div-232-l-6940">ein stehelîn tür entslozzen was:</l>
					<l n="11" xml:id="chapter-232-div-232-l-6941">dâ giengen ûz zwei werdiu kint</l>
					<l n="12" xml:id="chapter-232-div-232-l-6942">(nû hœret wie diu geprüevet sint),</l>
					<l n="13" xml:id="chapter-232-div-232-l-6943">daz si wol gæben minnen solt,</l>
					<l n="14" xml:id="chapter-232-div-232-l-6944">swerz dâ mit dienste hete erholt.</l>
					<l n="15" xml:id="chapter-232-div-232-l-6945">daz wâren juncvrouwen klâr.</l>
					<l n="16" xml:id="chapter-232-div-232-l-6946">zwei schapel über blôziu hâr,</l>
					<l n="17" xml:id="chapter-232-div-232-l-6947">bluomen was ir gebende.</l>
					<l n="18" xml:id="chapter-232-div-232-l-6948">iewederiu ûf der hende</l>
					<l n="19" xml:id="chapter-232-div-232-l-6949">truoc von golde ein kerzstal.</l>
					<l n="20" xml:id="chapter-232-div-232-l-6950">ir hâr was reit, lanc und val.</l>
					<l n="21" xml:id="chapter-232-div-232-l-6951">si truogen brinnendegiu lieht.</l>
					<l n="22" xml:id="chapter-232-div-232-l-6952">hie sule wir vergezzen niht</l>
					<l n="23" xml:id="chapter-232-div-232-l-6953">umbe der juncvrouwen gewant,</l>
					<l n="24" xml:id="chapter-232-div-232-l-6954">dâ man si komende inne vant.</l>
					<l n="25" xml:id="chapter-232-div-232-l-6955">diu grævîn von Tenabroc,</l>
					<l n="26" xml:id="chapter-232-div-232-l-6956">brûn scharlachen was ir roc:</l>
					<l n="27" xml:id="chapter-232-div-232-l-6957">des selben truoc ouch ir gespil.</l>
					<l n="28" xml:id="chapter-232-div-232-l-6958">si wâren gefischieret vil</l>
					<l n="29" xml:id="chapter-232-div-232-l-6959">mit zwein gürteln an der krenke</l>
					<l n="30" xml:id="chapter-232-div-232-l-6960">ob der hüffe an dem gelenke.</l>
				</div>
			</div>
			<div n="233" xml:id="chapter-233" type="chapter" data-level="1">
				<div xml:id="chapter-233-div-233" data-level="2">
					<l n="1" xml:id="chapter-233-div-233-l-6961">nâch den kom ein herzogîn</l>
					<l n="2" xml:id="chapter-233-div-233-l-6962">und ir gespil, zwei stöllelîn</l>
					<l n="3" xml:id="chapter-233-div-233-l-6963">si truogen von helfenbein.</l>
					<l n="4" xml:id="chapter-233-div-233-l-6964">ir munt nâch viurs rœte schein.</l>
					<l n="5" xml:id="chapter-233-div-233-l-6965">die nigen alle viere.</l>
					<l n="6" xml:id="chapter-233-div-233-l-6966">zwuo sazten schiere</l>
					<l n="7" xml:id="chapter-233-div-233-l-6967">vür den wirt die stollen.</l>
					<l n="8" xml:id="chapter-233-div-233-l-6968">dâ wart gedient mit vollen.</l>
					<l n="9" xml:id="chapter-233-div-233-l-6969">die stuonden ensamt an eine schar</l>
					<l n="10" xml:id="chapter-233-div-233-l-6970">und wâren alle wol gevar:</l>
					<l n="11" xml:id="chapter-233-div-233-l-6971">den vieren was gelîch ir wât.</l>
					<l n="12" xml:id="chapter-233-div-233-l-6972">nû seht wâ sich niht versûmet hât</l>
					<l n="13" xml:id="chapter-233-div-233-l-6973">ander vrouwen vierstunt zwuo.</l>
					<l n="14" xml:id="chapter-233-div-233-l-6974">die wâren dâ geschaffet zuo:</l>
					<l n="15" xml:id="chapter-233-div-233-l-6975">viere truogen kerzen grôz,</l>
					<l n="16" xml:id="chapter-233-div-233-l-6976">die andern viere niht verdrôz,</l>
					<l n="17" xml:id="chapter-233-div-233-l-6977">si entrüegen einen tiuren stein,</l>
					<l n="18" xml:id="chapter-233-div-233-l-6978">dâ tages diu sunne lieht durch schein.</l>
					<l n="19" xml:id="chapter-233-div-233-l-6979">dâ vür was sîn name erkant:</l>
					<l n="20" xml:id="chapter-233-div-233-l-6980">ez was ein grânât jâchant,</l>
					<l n="21" xml:id="chapter-233-div-233-l-6981">beide lanc unde breit.</l>
					<l n="22" xml:id="chapter-233-div-233-l-6982">durch die lîhte in dünne sneit,</l>
					<l n="23" xml:id="chapter-233-div-233-l-6983">swer in zeinem tische maz:</l>
					<l n="24" xml:id="chapter-233-div-233-l-6984">dâ obe der wirt durch rîcheit az.</l>
					<l n="25" xml:id="chapter-233-div-233-l-6985">si giengen harte rehte</l>
					<l n="26" xml:id="chapter-233-div-233-l-6986">vür den wirt al ehte,</l>
					<l n="27" xml:id="chapter-233-div-233-l-6987">gein nîgen si ir houbet wegeten.</l>
					<l n="28" xml:id="chapter-233-div-233-l-6988">viere die taveln legeten</l>
					<l n="29" xml:id="chapter-233-div-233-l-6989">ûf helfenbein wîz als ein snê,</l>
					<l n="30" xml:id="chapter-233-div-233-l-6990">stollen die dâ kômen ê.</l>
				</div>
			</div>
			<div n="234" xml:id="chapter-234" type="chapter" data-level="1">
				<div xml:id="chapter-234-div-234" data-level="2">
					<l n="1" xml:id="chapter-234-div-234-l-6991">mit zuht si kunden wider gên.</l>
					<l n="2" xml:id="chapter-234-div-234-l-6992">zuo den êrsten vieren stên.</l>
					<l n="3" xml:id="chapter-234-div-234-l-6993">an disen ehte vrouwen was</l>
					<l n="4" xml:id="chapter-234-div-234-l-6994">röcke grüener denne ein gras,</l>
					<l n="5" xml:id="chapter-234-div-234-l-6995">von Azagouc samît,</l>
					<l n="6" xml:id="chapter-234-div-234-l-6996">gesniten wol lanc und wît.</l>
					<l n="7" xml:id="chapter-234-div-234-l-6997">dâ mitten si zesamene twanc</l>
					<l n="8" xml:id="chapter-234-div-234-l-6998">gürteln tiure, smal und lanc.</l>
					<l n="9" xml:id="chapter-234-div-234-l-6999">dise ehte vrouwen kluoc,</l>
					<l n="10" xml:id="chapter-234-div-234-l-7000">ieslîchiu ob ir hâre truoc</l>
					<l n="11" xml:id="chapter-234-div-234-l-7001">ein kleine blüemîn schapel.</l>
					<l n="12" xml:id="chapter-234-div-234-l-7002">cuns îwân von Nônel</l>
					<l n="13" xml:id="chapter-234-div-234-l-7003">und Jernîs von Rîle,</l>
					<l n="14" xml:id="chapter-234-div-234-l-7004">jâ was über manege mîle</l>
					<l n="15" xml:id="chapter-234-div-234-l-7005">ze dienste ir tohter dar genomen:</l>
					<l n="16" xml:id="chapter-234-div-234-l-7006">man sach die zwuo vürstîn komen</l>
					<l n="17" xml:id="chapter-234-div-234-l-7007">in harte wünneclîcher wât.</l>
					<l n="18" xml:id="chapter-234-div-234-l-7008">zwei mezzer snîdende als ein grât</l>
					<l n="19" xml:id="chapter-234-div-234-l-7009">brâhten si durch wunder</l>
					<l n="20" xml:id="chapter-234-div-234-l-7010">ûf zwein tweheln al besunder:</l>
					<l n="21" xml:id="chapter-234-div-234-l-7011">daz was silber herte und wîz.</l>
					<l n="22" xml:id="chapter-234-div-234-l-7012">dar an lac ein spæher vlîz:</l>
					<l n="23" xml:id="chapter-234-div-234-l-7013">im was solh scherphen niht vermiten,</l>
					<l n="24" xml:id="chapter-234-div-234-l-7014">ez hete stahel wol versniten.</l>
					<l n="25" xml:id="chapter-234-div-234-l-7015">vor dem silber kômen vrouwen wert,</l>
					<l n="26" xml:id="chapter-234-div-234-l-7016">der dar ze dienste was gegert:</l>
					<l n="27" xml:id="chapter-234-div-234-l-7017">die truogen lieht dem silber bî,</l>
					<l n="28" xml:id="chapter-234-div-234-l-7018">vier kint vor missewende vrî.</l>
					<l n="29" xml:id="chapter-234-div-234-l-7019">sus giengen si alle sehse zuo.</l>
					<l n="30" xml:id="chapter-234-div-234-l-7020">nû hœret waz ieslîchiu tuo:</l>
				</div>
			</div>
			<div n="235" xml:id="chapter-235" type="chapter" data-level="1">
				<div xml:id="chapter-235-div-235" data-level="2">
					<l n="1" xml:id="chapter-235-div-235-l-7021">si nigen, ir zwuo dô truogen dar</l>
					<l n="2" xml:id="chapter-235-div-235-l-7022">ûf die tavel wol gevar</l>
					<l n="3" xml:id="chapter-235-div-235-l-7023">daz silber unde legetenz nider.</l>
					<l n="4" xml:id="chapter-235-div-235-l-7024">dô giengen si mit zühten wider</l>
					<l n="5" xml:id="chapter-235-div-235-l-7025">zuo den êrsten zwelfen sân.</l>
					<l n="6" xml:id="chapter-235-div-235-l-7026">ob ich geprüevet rehte hân,</l>
					<l n="7" xml:id="chapter-235-div-235-l-7027">hie suln ahzehen vrouwen stên.</l>
					<l n="8" xml:id="chapter-235-div-235-l-7028">âvoi nû siht man sehse gên</l>
					<l n="9" xml:id="chapter-235-div-235-l-7029">in wæte die man tiure galt:</l>
					<l n="10" xml:id="chapter-235-div-235-l-7030">daz was halbez blîalt,</l>
					<l n="11" xml:id="chapter-235-div-235-l-7031">daz ander phelle von Nînivê.</l>
					<l n="12" xml:id="chapter-235-div-235-l-7032">dise und die êrsten sehseê</l>
					<l n="13" xml:id="chapter-235-div-235-l-7033">truogen zwelf röcke geteilet.</l>
					<l n="14" xml:id="chapter-235-div-235-l-7034">gein tiurer kost geveilet.</l>
					<l n="15" xml:id="chapter-235-div-235-l-7035">nâch den kom diu künegîn.</l>
					<l n="16" xml:id="chapter-235-div-235-l-7036">ir antlitze gap den schîn,</l>
					<l n="17" xml:id="chapter-235-div-235-l-7037">si wânden alle ez wolde tagen.</l>
					<l n="18" xml:id="chapter-235-div-235-l-7038">man sach die maget an ir tragen</l>
					<l n="19" xml:id="chapter-235-div-235-l-7039">phellel von Arâbî.</l>
					<l n="20" xml:id="chapter-235-div-235-l-7040">ûf einem grüenen achmardî</l>
					<l n="21" xml:id="chapter-235-div-235-l-7041">truoc si den wunsch von pardîs,</l>
					<l n="22" xml:id="chapter-235-div-235-l-7042">beide wurzeln unde rîs:</l>
					<l n="23" xml:id="chapter-235-div-235-l-7043">daz was ein dinc, daz hiez der grâl,</l>
					<l n="24" xml:id="chapter-235-div-235-l-7044">erden wunsches überwal.</l>
					<l n="25" xml:id="chapter-235-div-235-l-7045">Repanse de Schoie si hiez,</l>
					<l n="26" xml:id="chapter-235-div-235-l-7046">die sich der grâl tragen liez.</l>
					<l n="27" xml:id="chapter-235-div-235-l-7047">der grâl was von solher art,</l>
					<l n="28" xml:id="chapter-235-div-235-l-7048">wol muoste ir kiusche sîn bewart,</l>
					<l n="29" xml:id="chapter-235-div-235-l-7049">diu sîn ze rehte solde phlegen:</l>
					<l n="30" xml:id="chapter-235-div-235-l-7050">diu muoste valsches sich bewegen.</l>
				</div>
			</div>
			<div n="236" xml:id="chapter-236" type="chapter" data-level="1">
				<div xml:id="chapter-236-div-236" data-level="2">
					<l n="1" xml:id="chapter-236-div-236-l-7051">vor dem grâle kômen lieht</l>
					<l n="2" xml:id="chapter-236-div-236-l-7052">(diu wâren von armer koste niht),</l>
					<l n="3" xml:id="chapter-236-div-236-l-7053">sehs glas lanc lûter wolgetân,</l>
					<l n="4" xml:id="chapter-236-div-236-l-7054">dar inne balsem der wol bran.</l>
					<l n="5" xml:id="chapter-236-div-236-l-7055">dô si kômen von der tür</l>
					<l n="6" xml:id="chapter-236-div-236-l-7056">ze rehter mâze alsus her vür,</l>
					<l n="7" xml:id="chapter-236-div-236-l-7057">mit zühten neic diu künegîn</l>
					<l n="8" xml:id="chapter-236-div-236-l-7058">und al diu juncvrouwelîn</l>
					<l n="9" xml:id="chapter-236-div-236-l-7059">die dâ truogen balsemvaz.</l>
					<l n="10" xml:id="chapter-236-div-236-l-7060">diu künegîn valscheite laz</l>
					<l n="11" xml:id="chapter-236-div-236-l-7061">sazte vür den wirt den grâl.</l>
					<l n="12" xml:id="chapter-236-div-236-l-7062">diz mære giht daz Parzivâl</l>
					<l n="13" xml:id="chapter-236-div-236-l-7063">dicke an si sach und dâhte:</l>
					<l n="14" xml:id="chapter-236-div-236-l-7064">diu den grâl dâ brâhte,</l>
					<l n="15" xml:id="chapter-236-div-236-l-7065">er hete ouch ir mantel an.</l>
					<l n="16" xml:id="chapter-236-div-236-l-7066">mit zuht die sibene giengen dan</l>
					<l n="17" xml:id="chapter-236-div-236-l-7067">zuo den ahzehen êrsten.</l>
					<l n="18" xml:id="chapter-236-div-236-l-7068">dô liezen si die hêrsten</l>
					<l n="19" xml:id="chapter-236-div-236-l-7069">zwischen sich, man sagete mir,</l>
					<l n="20" xml:id="chapter-236-div-236-l-7070">zwelve iewederthalben ir.</l>
					<l n="21" xml:id="chapter-236-div-236-l-7071">diu maget mit der krône</l>
					<l n="22" xml:id="chapter-236-div-236-l-7072">stuont dâ harte schône.</l>
					<l n="23" xml:id="chapter-236-div-236-l-7073">swaz ritter dô gesezzen was</l>
					<l n="24" xml:id="chapter-236-div-236-l-7074">über al den palas,</l>
					<l n="25" xml:id="chapter-236-div-236-l-7075">den wâren kamerære</l>
					<l n="26" xml:id="chapter-236-div-236-l-7076">mit guldîn becken swære</l>
					<l n="27" xml:id="chapter-236-div-236-l-7077">ie vieren geschaffet einer dar</l>
					<l n="28" xml:id="chapter-236-div-236-l-7078">und ein juncherre wol gevar</l>
					<l n="29" xml:id="chapter-236-div-236-l-7079">der eine wîze tweheln truoc.</l>
					<l n="30" xml:id="chapter-236-div-236-l-7080">man sach dâ rîcheit genuoc:</l>
				</div>
			</div>
			<div n="237" xml:id="chapter-237" type="chapter" data-level="1">
				<div xml:id="chapter-237-div-237" data-level="2">
					<l n="1" xml:id="chapter-237-div-237-l-7081">der taveln hundert muosten sîn,</l>
					<l n="2" xml:id="chapter-237-div-237-l-7082">die man dô truoc zer tür dar în.</l>
					<l n="3" xml:id="chapter-237-div-237-l-7083">man sazte ieslîche schiere</l>
					<l n="4" xml:id="chapter-237-div-237-l-7084">vür werder ritter viere,</l>
					<l n="5" xml:id="chapter-237-div-237-l-7085">tischlachen var nâch wîze</l>
					<l n="6" xml:id="chapter-237-div-237-l-7086">wurden drûf geleget mit vlîze.</l>
					<l n="7" xml:id="chapter-237-div-237-l-7087">der wirt dô selbe wazzer nam.</l>
					<l n="8" xml:id="chapter-237-div-237-l-7088">der was an hôchmuote lam,</l>
					<l n="9" xml:id="chapter-237-div-237-l-7089">mit im twuoc sich Parzivâl:</l>
					<l n="10" xml:id="chapter-237-div-237-l-7090">eine sîdîne tweheln wol gemâl</l>
					<l n="11" xml:id="chapter-237-div-237-l-7091">die bôt eins grâven sun dâ nâch.</l>
					<l n="12" xml:id="chapter-237-div-237-l-7092">dem was ze knien vür si gâch.</l>
					<l n="13" xml:id="chapter-237-div-237-l-7093">swâ dô der taveln deheiniu stuont,</l>
					<l n="14" xml:id="chapter-237-div-237-l-7094">dâ tet man vier knappen kunt</l>
					<l n="15" xml:id="chapter-237-div-237-l-7095">daz si ir dienstes niht vergæzen</l>
					<l n="16" xml:id="chapter-237-div-237-l-7096">den die dâ obe sæzen:</l>
					<l n="17" xml:id="chapter-237-div-237-l-7097">zwêne knieten unde sniten,</l>
					<l n="18" xml:id="chapter-237-div-237-l-7098">die andern zwêne niht vermiten,</l>
					<l n="19" xml:id="chapter-237-div-237-l-7099">si entrüegen trinken und ezzen dar,</l>
					<l n="20" xml:id="chapter-237-div-237-l-7100">und nâmen ir mit dienste war.</l>
					<l n="21" xml:id="chapter-237-div-237-l-7101">hœrt mêr von rîcheite sagen:</l>
					<l n="22" xml:id="chapter-237-div-237-l-7102">vier karrâschen muosten tragen</l>
					<l n="23" xml:id="chapter-237-div-237-l-7103">manec tiure goltvaz</l>
					<l n="24" xml:id="chapter-237-div-237-l-7104">ieslîchem ritter der dâ saz.</l>
					<l n="25" xml:id="chapter-237-div-237-l-7105">man zôch si zen vier wenden.</l>
					<l n="26" xml:id="chapter-237-div-237-l-7106">vier ritter mit ir henden</l>
					<l n="27" xml:id="chapter-237-div-237-l-7107">man si ûf die taveln setzen sach.</l>
					<l n="28" xml:id="chapter-237-div-237-l-7108">ieslîchem gienc ein schrîbære nâch,</l>
					<l n="29" xml:id="chapter-237-div-237-l-7109">der sich dar zuo arbeite</l>
					<l n="30" xml:id="chapter-237-div-237-l-7110">und si wider ûf bereite,</l>
				</div>
			</div>
			<div n="238" xml:id="chapter-238" type="chapter" data-level="1">
				<div xml:id="chapter-238-div-238" data-level="2">
					<l n="1" xml:id="chapter-238-div-238-l-7111">sô dâ gedienet wære.</l>
					<l n="2" xml:id="chapter-238-div-238-l-7112">nû hœret ein ander mære.</l>
					<l n="3" xml:id="chapter-238-div-238-l-7113">hundert knappen man gebôt:</l>
					<l n="4" xml:id="chapter-238-div-238-l-7114">die nâmen in wîze tweheln brôt</l>
					<l n="5" xml:id="chapter-238-div-238-l-7115">mit zühten vor dem grâle.</l>
					<l n="6" xml:id="chapter-238-div-238-l-7116">die giengen al zemâle</l>
					<l n="7" xml:id="chapter-238-div-238-l-7117">und teilden vür die taveln sich.</l>
					<l n="8" xml:id="chapter-238-div-238-l-7118">man sagete mir, diz sage ouch ich</l>
					<l n="9" xml:id="chapter-238-div-238-l-7119">ûf iuwer ieslîches eit,</l>
					<l n="10" xml:id="chapter-238-div-238-l-7120">daz vor dem grâle wære bereit</l>
					<l n="11" xml:id="chapter-238-div-238-l-7121">(sol ich des iemen triegen,</l>
					<l n="12" xml:id="chapter-238-div-238-l-7122">sô müezet ir mit mir liegen),</l>
					<l n="13" xml:id="chapter-238-div-238-l-7123">swâ nâch jener bôt die hant,</l>
					<l n="14" xml:id="chapter-238-div-238-l-7124">daz er al bereite vant</l>
					<l n="15" xml:id="chapter-238-div-238-l-7125">spîse warm, spîse kalt,</l>
					<l n="16" xml:id="chapter-238-div-238-l-7126">spîse niuwe und dar zuo alt,</l>
					<l n="17" xml:id="chapter-238-div-238-l-7127">daz zam und daz wilde.</l>
					<l n="18" xml:id="chapter-238-div-238-l-7128">es enwürde nie dehein bilde,</l>
					<l n="19" xml:id="chapter-238-div-238-l-7129">beginnet maneger sprechen:</l>
					<l n="20" xml:id="chapter-238-div-238-l-7130">der wil sich übel rechen,</l>
					<l n="21" xml:id="chapter-238-div-238-l-7131">wan der grâl was der sælden vruht,</l>
					<l n="22" xml:id="chapter-238-div-238-l-7132">der werlde süeze alsolh genuht,</l>
					<l n="23" xml:id="chapter-238-div-238-l-7133">er wac vil nâch gelîche</l>
					<l n="24" xml:id="chapter-238-div-238-l-7134">als man saget von himelrîche.</l>
					<l n="25" xml:id="chapter-238-div-238-l-7135">in kleiniu goltvaz man nam,</l>
					<l n="26" xml:id="chapter-238-div-238-l-7136">als ieslîcher spîse zam,</l>
					<l n="27" xml:id="chapter-238-div-238-l-7137">salsen, pheffer, âgrâz.</l>
					<l n="28" xml:id="chapter-238-div-238-l-7138">dâ hete der kiusche und der vrâz</l>
					<l n="29" xml:id="chapter-238-div-238-l-7139">alle gelîche genuoc,</l>
					<l n="30" xml:id="chapter-238-div-238-l-7140">mit grôzer zuht manz vür si truoc.</l>
				</div>
			</div>
			<div n="239" xml:id="chapter-239" type="chapter" data-level="1">
				<div xml:id="chapter-239-div-239" data-level="2">
					<l n="1" xml:id="chapter-239-div-239-l-7141">môraz, wîn, sinôpel rôt,</l>
					<l n="2" xml:id="chapter-239-div-239-l-7142">swâ nâch den naph ieslîcher bôt,</l>
					<l n="3" xml:id="chapter-239-div-239-l-7143">swaz er trinkens kunde nennen,</l>
					<l n="4" xml:id="chapter-239-div-239-l-7144">daz mohte er drinne erkennen</l>
					<l n="5" xml:id="chapter-239-div-239-l-7145">allez von des grâles kraft.</l>
					<l n="6" xml:id="chapter-239-div-239-l-7146">diu werde geselleschaft</l>
					<l n="7" xml:id="chapter-239-div-239-l-7147">heten wirtschaft von dem grâl.</l>
					<l n="8" xml:id="chapter-239-div-239-l-7148">wol gemarcte Parzivâl</l>
					<l n="9" xml:id="chapter-239-div-239-l-7149">die rîcheit und daz wunder grôz:</l>
					<l n="10" xml:id="chapter-239-div-239-l-7150">durch zuht in vrâgens doch verdrôz.</l>
					<l n="11" xml:id="chapter-239-div-239-l-7151">er dâhte: "mir riet Gurnemanz</l>
					<l n="12" xml:id="chapter-239-div-239-l-7152">mit grôzen triuwen âne schranz,</l>
					<l n="13" xml:id="chapter-239-div-239-l-7153">ich solde vil gevrâgen niht.</l>
					<l n="14" xml:id="chapter-239-div-239-l-7154">waz ob mîn wesen hie geschiht</l>
					<l n="15" xml:id="chapter-239-div-239-l-7155">die mâze als dort bî im?</l>
					<l n="16" xml:id="chapter-239-div-239-l-7156">âne vrâge ich vernim</l>
					<l n="17" xml:id="chapter-239-div-239-l-7157">wiez dirre massenîe stêt."</l>
					<l n="18" xml:id="chapter-239-div-239-l-7158">in dem gedanke nâher gêt</l>
					<l n="19" xml:id="chapter-239-div-239-l-7159">ein knappe, der truoc ein swert:</l>
					<l n="20" xml:id="chapter-239-div-239-l-7160">des balc was tûsent marke wert,</l>
					<l n="21" xml:id="chapter-239-div-239-l-7161">sîn gehilze was ein rubîn,</l>
					<l n="22" xml:id="chapter-239-div-239-l-7162">ouch möhte wol diu klinge sîn</l>
					<l n="23" xml:id="chapter-239-div-239-l-7163">grôzer wunder urhap.</l>
					<l n="24" xml:id="chapter-239-div-239-l-7164">der wirt ez sînem gaste gap.</l>
					<l n="25" xml:id="chapter-239-div-239-l-7165">der sprach: "herre, ich brâhtez in nôt</l>
					<l n="26" xml:id="chapter-239-div-239-l-7166">in maneger stat, ê daz mich got</l>
					<l n="27" xml:id="chapter-239-div-239-l-7167">an dem lîbe hât geletzet.</l>
					<l n="28" xml:id="chapter-239-div-239-l-7168">nû sît dâ mite ergetzet,</l>
					<l n="29" xml:id="chapter-239-div-239-l-7169">ob man iuwer hie niht wol enphlege.</l>
					<l n="30" xml:id="chapter-239-div-239-l-7170">ir mugetz wol vüeren alle wege:</l>
				</div>
			</div>
			<div n="240" xml:id="chapter-240" type="chapter" data-level="1">
				<div xml:id="chapter-240-div-240" data-level="2">
					<l n="1" xml:id="chapter-240-div-240-l-7171">swenne ir geprüevet sînen art,</l>
					<l n="2" xml:id="chapter-240-div-240-l-7172">ir sît gein strîte dâ mite bewart."</l>
					<l n="3" xml:id="chapter-240-div-240-l-7173">ouwê daz er niht vrâcte dô!</l>
					<l n="4" xml:id="chapter-240-div-240-l-7174">des bin ich vür in noch unvrô,</l>
					<l n="5" xml:id="chapter-240-div-240-l-7175">wande erz emphienc in sîne hant,</l>
					<l n="6" xml:id="chapter-240-div-240-l-7176">dô was er vrâgens mite ermant.</l>
					<l n="7" xml:id="chapter-240-div-240-l-7177">ouch riuwet mich sîn süezer wirt,</l>
					<l n="8" xml:id="chapter-240-div-240-l-7178">den ungenâde niht verbirt,</l>
					<l n="9" xml:id="chapter-240-div-240-l-7179">des im von vrâgen nû wære rât.</l>
					<l n="10" xml:id="chapter-240-div-240-l-7180">genuoc man dâ gegeben hât:</l>
					<l n="11" xml:id="chapter-240-div-240-l-7181">dies phlâgen, die griffenz an,</l>
					<l n="12" xml:id="chapter-240-div-240-l-7182">si truogenz gerüste wider dan.</l>
					<l n="13" xml:id="chapter-240-div-240-l-7183">vier karrâschen man ê luot.</l>
					<l n="14" xml:id="chapter-240-div-240-l-7184">ieslîch vrouwe ir dienest tuot,</l>
					<l n="15" xml:id="chapter-240-div-240-l-7185">ê die jungesten, nû die êrsten.</l>
					<l n="16" xml:id="chapter-240-div-240-l-7186">dô schuofen si aber die hêrsten</l>
					<l n="17" xml:id="chapter-240-div-240-l-7187">wider zuo dem grâle.</l>
					<l n="18" xml:id="chapter-240-div-240-l-7188">dem wirte und Parzivâle</l>
					<l n="19" xml:id="chapter-240-div-240-l-7189">mit zühten neic diu künegîn</l>
					<l n="20" xml:id="chapter-240-div-240-l-7190">und al diu juncvrouwelîn.</l>
					<l n="21" xml:id="chapter-240-div-240-l-7191">si brâhten wider în zer tür</l>
					<l n="22" xml:id="chapter-240-div-240-l-7192">daz si mit zuht ê truogen vür.</l>
					<l n="23" xml:id="chapter-240-div-240-l-7193">Parzivâl in blicte nâch:</l>
					<l n="24" xml:id="chapter-240-div-240-l-7194">an einem spanbette er ersach</l>
					<l n="25" xml:id="chapter-240-div-240-l-7195">in einer kemenâten,</l>
					<l n="26" xml:id="chapter-240-div-240-l-7196">ê si nâch in zuo getâten,</l>
					<l n="27" xml:id="chapter-240-div-240-l-7197">den aller schœnsten alden man</l>
					<l n="28" xml:id="chapter-240-div-240-l-7198">des er künde ie gewan.</l>
					<l n="29" xml:id="chapter-240-div-240-l-7199">ich macz wol sprechen âne guft,</l>
					<l n="30" xml:id="chapter-240-div-240-l-7200">er was noch wîzer dan der tuft.</l>
				</div>
			</div>
			<div n="241" xml:id="chapter-241" type="chapter" data-level="1">
				<div xml:id="chapter-241-div-241" data-level="2">
					<l n="1" xml:id="chapter-241-div-241-l-7201">wer der selbe wære,</l>
					<l n="2" xml:id="chapter-241-div-241-l-7202">des vreischet her nâch mære.</l>
					<l n="3" xml:id="chapter-241-div-241-l-7203">dar zuo der wirt, sîn burc, sîn lant,</l>
					<l n="4" xml:id="chapter-241-div-241-l-7204">diu werden iu von mir genant</l>
					<l n="5" xml:id="chapter-241-div-241-l-7205">her nâch sô des wirdet zît,</l>
					<l n="6" xml:id="chapter-241-div-241-l-7206">bescheidenlîchen âne strît</l>
					<l n="7" xml:id="chapter-241-div-241-l-7207">und âne allez vür zogen.</l>
					<l n="8" xml:id="chapter-241-div-241-l-7208">ich sage die senewen âne bogen.</l>
					<l n="9" xml:id="chapter-241-div-241-l-7209">diu senewe ist ein bîspel.</l>
					<l n="10" xml:id="chapter-241-div-241-l-7210">nû dunket iuch der boge snel:</l>
					<l n="11" xml:id="chapter-241-div-241-l-7211">doch ist sneller daz diu senewe jaget.</l>
					<l n="12" xml:id="chapter-241-div-241-l-7212">ob ich iu rehte hân gesaget,</l>
					<l n="13" xml:id="chapter-241-div-241-l-7213">diu senewe gelîchet mæren sleht:</l>
					<l n="14" xml:id="chapter-241-div-241-l-7214">diu dunkent ouch die liute reht.</l>
					<l n="15" xml:id="chapter-241-div-241-l-7215">swer iu saget von der krümbe,</l>
					<l n="16" xml:id="chapter-241-div-241-l-7216">der wil iuch leiten ümbe.</l>
					<l n="17" xml:id="chapter-241-div-241-l-7217">swer den bogen gespannen siht,</l>
					<l n="18" xml:id="chapter-241-div-241-l-7218">der senewen er der slehte giht,</l>
					<l n="19" xml:id="chapter-241-div-241-l-7219">man welle si zer biuge erdenen</l>
					<l n="20" xml:id="chapter-241-div-241-l-7220">sô si den schuz muoz menen.</l>
					<l n="21" xml:id="chapter-241-div-241-l-7221">swer aber dem sîn mære schiuzet,</l>
					<l n="22" xml:id="chapter-241-div-241-l-7222">des in durch nôt verdriuzet</l>
					<l n="23" xml:id="chapter-241-div-241-l-7223">(wan daz hât dâ ninder stat</l>
					<l n="24" xml:id="chapter-241-div-241-l-7224">und vil gerûmeclîchen phat</l>
					<l n="25" xml:id="chapter-241-div-241-l-7225">zeinem ôren în, zem andern vür),</l>
					<l n="26" xml:id="chapter-241-div-241-l-7226">mîn arbeit ich gar verlür,</l>
					<l n="27" xml:id="chapter-241-div-241-l-7227">ob den mîn mære drünge:</l>
					<l n="28" xml:id="chapter-241-div-241-l-7228">ich sagete oder sünge,</l>
					<l n="29" xml:id="chapter-241-div-241-l-7229">daz ez noch baz vernæme ein boc</l>
					<l n="30" xml:id="chapter-241-div-241-l-7230">oder ein ulmeger stoc.</l>
				</div>
			</div>
			<div n="242" xml:id="chapter-242" type="chapter" data-level="1">
				<div xml:id="chapter-242-div-242" data-level="2">
					<l n="1" xml:id="chapter-242-div-242-l-7231">ich wil iu doch baz bediuten</l>
					<l n="2" xml:id="chapter-242-div-242-l-7232">von disen jâmerbæren liuten,</l>
					<l n="3" xml:id="chapter-242-div-242-l-7233">dar kom geriten Parzival.</l>
					<l n="4" xml:id="chapter-242-div-242-l-7234">man sach dâ selten vreuden schal,</l>
					<l n="5" xml:id="chapter-242-div-242-l-7235">ez wære bûhurt oder tanz:</l>
					<l n="6" xml:id="chapter-242-div-242-l-7236">ir klagendiu stæte was sô ganz,</l>
					<l n="7" xml:id="chapter-242-div-242-l-7237">si enkêrten sich an schimphen niht.</l>
					<l n="8" xml:id="chapter-242-div-242-l-7238">swâ man noch volkes siht,</l>
					<l n="9" xml:id="chapter-242-div-242-l-7239">den tuot etswenne vreude wol:</l>
					<l n="10" xml:id="chapter-242-div-242-l-7240">dort wâren die winkel alle vol</l>
					<l n="11" xml:id="chapter-242-div-242-l-7241">und ouch ze hove dâ man si sach.</l>
					<l n="12" xml:id="chapter-242-div-242-l-7242">der wirt ze sînem gaste sprach:</l>
					<l n="13" xml:id="chapter-242-div-242-l-7243">"ich wæne man iu gebettet hât.</l>
					<l n="14" xml:id="chapter-242-div-242-l-7244">sît ir müede, sôst mîn rât</l>
					<l n="15" xml:id="chapter-242-div-242-l-7245">daz ir gêt: leget iuch slâfen."</l>
					<l n="16" xml:id="chapter-242-div-242-l-7246">nû solde ich schrîen wâfen</l>
					<l n="17" xml:id="chapter-242-div-242-l-7247">umbe ir scheiden daz si tuont:</l>
					<l n="18" xml:id="chapter-242-div-242-l-7248">ez wirt grôz schade in beiden kunt.</l>
					<l n="19" xml:id="chapter-242-div-242-l-7249">von dem spanbette trat</l>
					<l n="20" xml:id="chapter-242-div-242-l-7250">ûf den teppech an eine stat</l>
					<l n="21" xml:id="chapter-242-div-242-l-7251">Parzivâl der wol geslaht.</l>
					<l n="22" xml:id="chapter-242-div-242-l-7252">der wirt bôt im guote naht:</l>
					<l n="23" xml:id="chapter-242-div-242-l-7253">diu ritterschaft dô gar ûf spranc.</l>
					<l n="24" xml:id="chapter-242-div-242-l-7254">ein teil ir im dar nâher dranc:</l>
					<l n="25" xml:id="chapter-242-div-242-l-7255">dô vuorten si den jungen man</l>
					<l n="26" xml:id="chapter-242-div-242-l-7256">in eine kemenâten sân.</l>
					<l n="27" xml:id="chapter-242-div-242-l-7257">diu was wol gehêret,</l>
					<l n="28" xml:id="chapter-242-div-242-l-7258">mit einem bette gêret,</l>
					<l n="29" xml:id="chapter-242-div-242-l-7259">daz mich mîn armuot immer müet,</l>
					<l n="30" xml:id="chapter-242-div-242-l-7260">sît diu erde alsolhe rîcheit blüet:</l>
				</div>
			</div>
			<div n="243" xml:id="chapter-243" type="chapter" data-level="1">
				<div xml:id="chapter-243-div-243" data-level="2">
					<l n="1" xml:id="chapter-243-div-243-l-7261">dem bette armuot was tiur.</l>
					<l n="2" xml:id="chapter-243-div-243-l-7262">als er glohte in einem viur,</l>
					<l n="3" xml:id="chapter-243-div-243-l-7263">lac drûfe ein phellel lieht gemâl.</l>
					<l n="4" xml:id="chapter-243-div-243-l-7264">die ritter bat dô Parzivâl</l>
					<l n="5" xml:id="chapter-243-div-243-l-7265">wider varn an ir gemach,</l>
					<l n="6" xml:id="chapter-243-div-243-l-7266">dô er dâ niht mêr bette sach.</l>
					<l n="7" xml:id="chapter-243-div-243-l-7267">mit urloube si vuoren dan.</l>
					<l n="8" xml:id="chapter-243-div-243-l-7268">hie hebet sich ander dienest an.</l>
					<l n="9" xml:id="chapter-243-div-243-l-7269">vil kerzen und diu varwe sîn</l>
					<l n="10" xml:id="chapter-243-div-243-l-7270">die gâben ze gegenstrîte schîn:</l>
					<l n="11" xml:id="chapter-243-div-243-l-7271">waz möhte liehter sîn der tac?</l>
					<l n="12" xml:id="chapter-243-div-243-l-7272">vor sînem bette ein anderz lac,</l>
					<l n="13" xml:id="chapter-243-div-243-l-7273">dar ûfe ein kulter. dâ er dâ saz,</l>
					<l n="14" xml:id="chapter-243-div-243-l-7274">juncherren snel und niht ze laz</l>
					<l n="15" xml:id="chapter-243-div-243-l-7275">maneger im dar nâher spranc:</l>
					<l n="16" xml:id="chapter-243-div-243-l-7276">si entschuohten bein, diu wâren blanc.</l>
					<l n="17" xml:id="chapter-243-div-243-l-7277">ouch zôch im mêr gewandes abe</l>
					<l n="18" xml:id="chapter-243-div-243-l-7278">manec wol geborner knabe.</l>
					<l n="19" xml:id="chapter-243-div-243-l-7279">vlætec wâren diu selben kindelîn.</l>
					<l n="20" xml:id="chapter-243-div-243-l-7280">dar nâch gienc dô zer tür dar în</l>
					<l n="21" xml:id="chapter-243-div-243-l-7281">vier klâre juncvrouwen:</l>
					<l n="22" xml:id="chapter-243-div-243-l-7282">die solden dennoch schouwen</l>
					<l n="23" xml:id="chapter-243-div-243-l-7283">wie man des heldes phlæge</l>
					<l n="24" xml:id="chapter-243-div-243-l-7284">und ob er sanfte læge,</l>
					<l n="25" xml:id="chapter-243-div-243-l-7285">als mir diu âventiure gewuoc.</l>
					<l n="26" xml:id="chapter-243-div-243-l-7286">vor ieslîcher ein knappe truoc</l>
					<l n="27" xml:id="chapter-243-div-243-l-7287">eine kerzen diu wol bran.</l>
					<l n="28" xml:id="chapter-243-div-243-l-7288">Parzivâl der snelle man</l>
					<l n="29" xml:id="chapter-243-div-243-l-7289">spranc underz declachen.</l>
					<l n="30" xml:id="chapter-243-div-243-l-7290">si sageten: "ir sult wachen</l>
				</div>
			</div>
			<div n="244" xml:id="chapter-244" type="chapter" data-level="1">
				<div xml:id="chapter-244-div-244" data-level="2">
					<l n="1" xml:id="chapter-244-div-244-l-7291">durch uns noch eine wîle."</l>
					<l n="2" xml:id="chapter-244-div-244-l-7292">ein spil mit der île</l>
					<l n="3" xml:id="chapter-244-div-244-l-7293">hete er unz an den ort gespilt.</l>
					<l n="4" xml:id="chapter-244-div-244-l-7294">daz man gein liehter varwe zilt,</l>
					<l n="5" xml:id="chapter-244-div-244-l-7295">daz begunge ir ougen süezen,</l>
					<l n="6" xml:id="chapter-244-div-244-l-7296">ê si emphiengen sîn grüezen.</l>
					<l n="7" xml:id="chapter-244-div-244-l-7297">ouch vuocten in gedanke nôt,</l>
					<l n="8" xml:id="chapter-244-div-244-l-7298">daz im sîn munt was sô rôt</l>
					<l n="9" xml:id="chapter-244-div-244-l-7299">und daz vor jugende niemen dran</l>
					<l n="10" xml:id="chapter-244-div-244-l-7300">kôs gein einer halben gran.</l>
					<l n="11" xml:id="chapter-244-div-244-l-7301">dise vier juncvrouwen kluoc,</l>
					<l n="12" xml:id="chapter-244-div-244-l-7302">hœret waz ieslîchiu truoc,</l>
					<l n="13" xml:id="chapter-244-div-244-l-7303">môraz, wîn und lûtertranc</l>
					<l n="14" xml:id="chapter-244-div-244-l-7304">truogen drî ûf henden blanc,</l>
					<l n="15" xml:id="chapter-244-div-244-l-7305">diu vierde juncvrouwe wîs</l>
					<l n="16" xml:id="chapter-244-div-244-l-7306">truoc obez der art von pardîs</l>
					<l n="17" xml:id="chapter-244-div-244-l-7307">ûf einer tweheln blanc gevar.</l>
					<l n="18" xml:id="chapter-244-div-244-l-7308">diu selbe kniete ouch vür in dar:</l>
					<l n="19" xml:id="chapter-244-div-244-l-7309">er bat die vrouwen sitzen.</l>
					<l n="20" xml:id="chapter-244-div-244-l-7310">si sprach: "lât mich bî witzen.</l>
					<l n="21" xml:id="chapter-244-div-244-l-7311">sô wæret ir dienstes ungewert,</l>
					<l n="22" xml:id="chapter-244-div-244-l-7312">als mîn her vür iuch ist gegert."</l>
					<l n="23" xml:id="chapter-244-div-244-l-7313">süezer rede er gein in niht vergaz.</l>
					<l n="24" xml:id="chapter-244-div-244-l-7314">der herre tranc, ein teil er az:</l>
					<l n="25" xml:id="chapter-244-div-244-l-7315">mit urloube si giengen wider,</l>
					<l n="26" xml:id="chapter-244-div-244-l-7316">Parzivâl sich legete nider.</l>
					<l n="27" xml:id="chapter-244-div-244-l-7317">ouch sazten juncherrelîn</l>
					<l n="28" xml:id="chapter-244-div-244-l-7318">ûf den teppech die kerzen sîn,</l>
					<l n="29" xml:id="chapter-244-div-244-l-7319">dô si in slâfen sâhen:</l>
					<l n="30" xml:id="chapter-244-div-244-l-7320">si begunden dannen gâhen.</l>
				</div>
			</div>
			<div n="245" xml:id="chapter-245" type="chapter" data-level="1">
				<div xml:id="chapter-245-div-245" data-level="2">
					<l n="1" xml:id="chapter-245-div-245-l-7321">Parzivâl niht eine lac:</l>
					<l n="2" xml:id="chapter-245-div-245-l-7322">geselleclîche unz an den tac</l>
					<l n="3" xml:id="chapter-245-div-245-l-7323">was bî im strengiu arbeit.</l>
					<l n="4" xml:id="chapter-245-div-245-l-7324">ir boten künftegiu leit</l>
					<l n="5" xml:id="chapter-245-div-245-l-7325">sanden im in slâfe dar,</l>
					<l n="6" xml:id="chapter-245-div-245-l-7326">sô daz der junge wol gevar</l>
					<l n="7" xml:id="chapter-245-div-245-l-7327">sîner muoter troum gar widerwac,</l>
					<l n="8" xml:id="chapter-245-div-245-l-7328">des si nâch Gahmurete phlac.</l>
					<l n="9" xml:id="chapter-245-div-245-l-7329">sus wart gesteppet im sîn troum,</l>
					<l n="10" xml:id="chapter-245-div-245-l-7330">mit swertslegen umbe den soum,</l>
					<l n="11" xml:id="chapter-245-div-245-l-7331">dâ vor mit maneger tjoste rîch.</l>
					<l n="12" xml:id="chapter-245-div-245-l-7332">von rabîne hurteclîch</l>
					<l n="13" xml:id="chapter-245-div-245-l-7333">er leit in slâfe etslîch nôt.</l>
					<l n="14" xml:id="chapter-245-div-245-l-7334">möhte er drîzecstunt sîn tôt,</l>
					<l n="15" xml:id="chapter-245-div-245-l-7335">daz hete er wachende ê gedolt:</l>
					<l n="16" xml:id="chapter-245-div-245-l-7336">sus teilde im ungemach den solt.</l>
					<l n="17" xml:id="chapter-245-div-245-l-7337">von disen strengen sachen</l>
					<l n="18" xml:id="chapter-245-div-245-l-7338">muoste er durch nôt erwachen:</l>
					<l n="19" xml:id="chapter-245-div-245-l-7339">im swizten âdern unde bein.</l>
					<l n="20" xml:id="chapter-245-div-245-l-7340">der tac ouch durch diu venster schein.</l>
					<l n="21" xml:id="chapter-245-div-245-l-7341">dô sprach er: "wê wâ sint diu kint,</l>
					<l n="22" xml:id="chapter-245-div-245-l-7342">daz si hie vor mir niht sint?</l>
					<l n="23" xml:id="chapter-245-div-245-l-7343">wer sol mir bieten mîn gewant?"</l>
					<l n="24" xml:id="chapter-245-div-245-l-7344">sus warte ir der wîgant,</l>
					<l n="25" xml:id="chapter-245-div-245-l-7345">unz er anderstunt entslief.</l>
					<l n="26" xml:id="chapter-245-div-245-l-7346">niemen dâ redete noch enrief:</l>
					<l n="27" xml:id="chapter-245-div-245-l-7347">si wâren gar verborgen.</l>
					<l n="28" xml:id="chapter-245-div-245-l-7348">umbe den mitten morgen</l>
					<l n="29" xml:id="chapter-245-div-245-l-7349">dô erwachete aber der junge man.</l>
					<l n="30" xml:id="chapter-245-div-245-l-7350">ûf rihte sich der küene sân,</l>
				</div>
			</div>
			<div n="246" xml:id="chapter-246" type="chapter" data-level="1">
				<div xml:id="chapter-246-div-246" data-level="2">
					<l n="1" xml:id="chapter-246-div-246-l-7351">ûf dem teppeche sach der degen wert</l>
					<l n="2" xml:id="chapter-246-div-246-l-7352">ligen sîn harnas und zwei swert:</l>
					<l n="3" xml:id="chapter-246-div-246-l-7353">daz eine der wirt im geben hiez,</l>
					<l n="4" xml:id="chapter-246-div-246-l-7354">daz ander was von Gaheviez.</l>
					<l n="5" xml:id="chapter-246-div-246-l-7355">sus sprach er zim selben sân:</l>
					<l n="6" xml:id="chapter-246-div-246-l-7356">"ouwê durch waz ist diz getân?</l>
					<l n="7" xml:id="chapter-246-div-246-l-7357">deiswâr ich sol mich wâpen drîn.</l>
					<l n="8" xml:id="chapter-246-div-246-l-7358">ich leit in slâfe alsolhen pîn,</l>
					<l n="9" xml:id="chapter-246-div-246-l-7359">daz mir wachende arbeit</l>
					<l n="10" xml:id="chapter-246-div-246-l-7360">noch hiute, wæne ich, ist bereit.</l>
					<l n="11" xml:id="chapter-246-div-246-l-7361">hât dirre wirt urliuges nôt,</l>
					<l n="12" xml:id="chapter-246-div-246-l-7362">sô leiste ich gerne sîn gebot</l>
					<l n="13" xml:id="chapter-246-div-246-l-7363">und ir gebot mit triuwen,</l>
					<l n="14" xml:id="chapter-246-div-246-l-7364">diu disen mantel niuwen</l>
					<l n="15" xml:id="chapter-246-div-246-l-7365">mir lêch durch ir güete.</l>
					<l n="16" xml:id="chapter-246-div-246-l-7366">wan stüende ir gemüete,</l>
					<l n="17" xml:id="chapter-246-div-246-l-7367">daz si dienest wolde nemen!</l>
					<l n="18" xml:id="chapter-246-div-246-l-7368">des kunde mich durch si gezemen</l>
					<l n="19" xml:id="chapter-246-div-246-l-7369">und doch niht durch ir minne,</l>
					<l n="20" xml:id="chapter-246-div-246-l-7370">wan mîn wîp, diu küneginne,</l>
					<l n="21" xml:id="chapter-246-div-246-l-7371">ist an ir lîbe alsô klâr</l>
					<l n="22" xml:id="chapter-246-div-246-l-7372">oder vürbaz, daz ist wâr."</l>
					<l n="23" xml:id="chapter-246-div-246-l-7373">er tet als er tuon sol:</l>
					<l n="24" xml:id="chapter-246-div-246-l-7374">von vuoz ûf wâpende er sich wol</l>
					<l n="25" xml:id="chapter-246-div-246-l-7375">durch strîtes antwurte.</l>
					<l n="26" xml:id="chapter-246-div-246-l-7376">zwei swert er umbe gurte,</l>
					<l n="27" xml:id="chapter-246-div-246-l-7377">zer tür ûz gienc der werde degen.</l>
					<l n="28" xml:id="chapter-246-div-246-l-7378">dâ was sîn ors an die stegen</l>
					<l n="29" xml:id="chapter-246-div-246-l-7379">geheftet, schilt unde sper</l>
					<l n="30" xml:id="chapter-246-div-246-l-7380">lente dâ bî: daz was sîn ger.</l>
				</div>
			</div>
			<div n="247" xml:id="chapter-247" type="chapter" data-level="1">
				<div xml:id="chapter-247-div-247" data-level="2">
					<l n="1" xml:id="chapter-247-div-247-l-7381">ê Parzivâl der wîgant</l>
					<l n="2" xml:id="chapter-247-div-247-l-7382">sich des orses underwant,</l>
					<l n="3" xml:id="chapter-247-div-247-l-7383">manegez er der gademe erlief,</l>
					<l n="4" xml:id="chapter-247-div-247-l-7384">sô daz er nâch den liuten rief.</l>
					<l n="5" xml:id="chapter-247-div-247-l-7385">niemen er hôrte noch ensach,</l>
					<l n="6" xml:id="chapter-247-div-247-l-7386">ungevüege leit im dran geschach:</l>
					<l n="7" xml:id="chapter-247-div-247-l-7387">daz hete im zorn gereizet.</l>
					<l n="8" xml:id="chapter-247-div-247-l-7388">er lief dâ er was erbeizet</l>
					<l n="9" xml:id="chapter-247-div-247-l-7389">des âbents, dô er komen was.</l>
					<l n="10" xml:id="chapter-247-div-247-l-7390">dâ was erde unde gras</l>
					<l n="11" xml:id="chapter-247-div-247-l-7391">mit tretenne gerüeret</l>
					<l n="12" xml:id="chapter-247-div-247-l-7392">undz tou gar zevüeret.</l>
					<l n="13" xml:id="chapter-247-div-247-l-7393">al schrîende lief der junge man</l>
					<l n="14" xml:id="chapter-247-div-247-l-7394">wider ze sînem orse sân,</l>
					<l n="15" xml:id="chapter-247-div-247-l-7395">mit bâgenden worten</l>
					<l n="16" xml:id="chapter-247-div-247-l-7396">saz er drûf: die porten</l>
					<l n="17" xml:id="chapter-247-div-247-l-7397">vant er wît offen stên,</l>
					<l n="18" xml:id="chapter-247-div-247-l-7398">dâ durch ûz grôze slâ gên.</l>
					<l n="19" xml:id="chapter-247-div-247-l-7399">niht langer er dô habete,</l>
					<l n="20" xml:id="chapter-247-div-247-l-7400">vaste ûf die brücke er drabete.</l>
					<l n="21" xml:id="chapter-247-div-247-l-7401">ein verborgen knappe daz seil</l>
					<l n="22" xml:id="chapter-247-div-247-l-7402">zôch, daz der slagebrücken teil</l>
					<l n="23" xml:id="chapter-247-div-247-l-7403">hetez ors vil nâch gevellet nider.</l>
					<l n="24" xml:id="chapter-247-div-247-l-7404">Parzivâl der sach sich wider:</l>
					<l n="25" xml:id="chapter-247-div-247-l-7405">dô wolde er hân gevrâget baz.</l>
					<l n="26" xml:id="chapter-247-div-247-l-7406">"ir sult varn der sunnen haz"</l>
					<l n="27" xml:id="chapter-247-div-247-l-7407">sprach der knappe, "ir sît ein gans.</l>
					<l n="28" xml:id="chapter-247-div-247-l-7408">möhtet ir gerüeret hân den vlans</l>
					<l n="29" xml:id="chapter-247-div-247-l-7409">und hetet den wirt gevrâget!</l>
					<l n="30" xml:id="chapter-247-div-247-l-7410">vil prîses iuch hât betrâget."</l>
				</div>
			</div>
			<div n="248" xml:id="chapter-248" type="chapter" data-level="1">
				<div xml:id="chapter-248-div-248" data-level="2">
					<l n="1" xml:id="chapter-248-div-248-l-7411">nâch den mæren schrei der gast,</l>
					<l n="2" xml:id="chapter-248-div-248-l-7412">gegenrede im gar gebrast.</l>
					<l n="3" xml:id="chapter-248-div-248-l-7413">swie vil er nâch geriefe,</l>
					<l n="4" xml:id="chapter-248-div-248-l-7414">rehte als er gênde sliefe</l>
					<l n="5" xml:id="chapter-248-div-248-l-7415">warp der knappe und sluoc die porten zuo.</l>
					<l n="6" xml:id="chapter-248-div-248-l-7416">dô was sîn dan scheiden ze vruo</l>
					<l n="7" xml:id="chapter-248-div-248-l-7417">an der vlustbæren zît</l>
					<l n="8" xml:id="chapter-248-div-248-l-7418">dem der nû zins von vreuden gît:</l>
					<l n="9" xml:id="chapter-248-div-248-l-7419">diu ist an im verborgen.</l>
					<l n="10" xml:id="chapter-248-div-248-l-7420">umbe den wurf der sorgen</l>
					<l n="11" xml:id="chapter-248-div-248-l-7421">wart getopelt, dô er den grâl vant,</l>
					<l n="12" xml:id="chapter-248-div-248-l-7422">mit sînen ougen âne hant</l>
					<l n="13" xml:id="chapter-248-div-248-l-7423">und âne würfels ecke.</l>
					<l n="14" xml:id="chapter-248-div-248-l-7424">ob in nû kumber wecke,</l>
					<l n="15" xml:id="chapter-248-div-248-l-7425">des was er dâ vor niht gewent:</l>
					<l n="16" xml:id="chapter-248-div-248-l-7426">er enhete sich niht vil gesent.</l>
					<l n="17" xml:id="chapter-248-div-248-l-7427">Parzivâl der huop sich nâch</l>
					<l n="18" xml:id="chapter-248-div-248-l-7428">vaste ûf die slâ die er dâ sach.</l>
					<l n="19" xml:id="chapter-248-div-248-l-7429">er dâhte: "die vor mir rîten,</l>
					<l n="20" xml:id="chapter-248-div-248-l-7430">ich wæne die hiute strîten</l>
					<l n="21" xml:id="chapter-248-div-248-l-7431">manlîche umbe mîns wirtes dinc.</l>
					<l n="22" xml:id="chapter-248-div-248-l-7432">ruochten sis, sô wære ir rinc</l>
					<l n="23" xml:id="chapter-248-div-248-l-7433">mit mir niht verkrenket.</l>
					<l n="24" xml:id="chapter-248-div-248-l-7434">aldâ enwürde niht gewenket,</l>
					<l n="25" xml:id="chapter-248-div-248-l-7435">ich hülfe in in der selben nôt,</l>
					<l n="26" xml:id="chapter-248-div-248-l-7436">daz ich gediende mîn brôt</l>
					<l n="27" xml:id="chapter-248-div-248-l-7437">und ouch diz wünneclîche swert,</l>
					<l n="28" xml:id="chapter-248-div-248-l-7438">daz mir gap ir herre wert.</l>
					<l n="29" xml:id="chapter-248-div-248-l-7439">[ungedienet ich daz trage:</l>
					<l n="30" xml:id="chapter-248-div-248-l-7440">si wænent lîhte ich sî ein zage.]"</l>
				</div>
			</div>
			<div n="249" xml:id="chapter-249" type="chapter" data-level="1">
				<div xml:id="chapter-249-div-249" data-level="2">
					<l n="1" xml:id="chapter-249-div-249-l-7441">der valscheite widersaz</l>
					<l n="2" xml:id="chapter-249-div-249-l-7442">kêrte ûf der huofslege kraz.</l>
					<l n="3" xml:id="chapter-249-div-249-l-7443">sîn scheiden dan daz riuwet mich.</l>
					<l n="4" xml:id="chapter-249-div-249-l-7444">alrêst nû âventiurt ez sich:</l>
					<l n="5" xml:id="chapter-249-div-249-l-7445">dô begunde krenken sich ir spor.</l>
					<l n="6" xml:id="chapter-249-div-249-l-7446">sich schieden die dâ riten vor:</l>
					<l n="7" xml:id="chapter-249-div-249-l-7447">ir slâ wart smal, diu ê was breit.</l>
					<l n="8" xml:id="chapter-249-div-249-l-7448">er verlôs si gar, daz was im leit.</l>
					<l n="9" xml:id="chapter-249-div-249-l-7449">mære vriesch dô der junge man,</l>
					<l n="10" xml:id="chapter-249-div-249-l-7450">dâ von er herzenôt gewan.</l>
					<l n="11" xml:id="chapter-249-div-249-l-7451">dô erhôrte der degen ellens rîch</l>
					<l n="12" xml:id="chapter-249-div-249-l-7452">einer vrouwen stimme jæmerlîch.</l>
					<l n="13" xml:id="chapter-249-div-249-l-7453">ez was dennoch von touwe naz.</l>
					<l n="14" xml:id="chapter-249-div-249-l-7454">vor im ûf einer linden saz</l>
					<l n="15" xml:id="chapter-249-div-249-l-7455">ein maget, der vuocte ir triuwe nôt.</l>
					<l n="16" xml:id="chapter-249-div-249-l-7456">ein gebalsemt ritter tôt</l>
					<l n="17" xml:id="chapter-249-div-249-l-7457">lente ir zwischen den armen.</l>
					<l n="18" xml:id="chapter-249-div-249-l-7458">swen ez niht wolde erbarmen,</l>
					<l n="19" xml:id="chapter-249-div-249-l-7459">der si sô sitzen sæhe,</l>
					<l n="20" xml:id="chapter-249-div-249-l-7460">untriuwen ich im jæhe.</l>
					<l n="21" xml:id="chapter-249-div-249-l-7461">sîn ors dô gein ir wande</l>
					<l n="22" xml:id="chapter-249-div-249-l-7462">der wênec si bekande:</l>
					<l n="23" xml:id="chapter-249-div-249-l-7463">si was doch sîner muomen kint.</l>
					<l n="24" xml:id="chapter-249-div-249-l-7464">al irdisch triuwe was ein wint,</l>
					<l n="25" xml:id="chapter-249-div-249-l-7465">wan die man an ir lîbe sach.</l>
					<l n="26" xml:id="chapter-249-div-249-l-7466">Parzivâl si gruozte und sprach:</l>
					<l n="27" xml:id="chapter-249-div-249-l-7467">"vrouwe, mir ist vil leit</l>
					<l n="28" xml:id="chapter-249-div-249-l-7468">iuwer senlîchiu arbeit:</l>
					<l n="29" xml:id="chapter-249-div-249-l-7469">bedurfet ir mîns dienstes iht,</l>
					<l n="30" xml:id="chapter-249-div-249-l-7470">in iuwerm dienste man mich siht."</l>
				</div>
			</div>
			<div n="250" xml:id="chapter-250" type="chapter" data-level="1">
				<div xml:id="chapter-250-div-250" data-level="2">
					<l n="1" xml:id="chapter-250-div-250-l-7471">si dankete im ûz jâmers siten</l>
					<l n="2" xml:id="chapter-250-div-250-l-7472">und vrâcte in wannen er kœme geriten.</l>
					<l n="3" xml:id="chapter-250-div-250-l-7473">si sprach: "ez ist widerzæme</l>
					<l n="4" xml:id="chapter-250-div-250-l-7474">daz iemen an sich næme</l>
					<l n="5" xml:id="chapter-250-div-250-l-7475">sîne reise in dise waste.</l>
					<l n="6" xml:id="chapter-250-div-250-l-7476">unkundem gaste</l>
					<l n="7" xml:id="chapter-250-div-250-l-7477">mac hie wol grôzer schade geschehen.</l>
					<l n="8" xml:id="chapter-250-div-250-l-7478">ich hânz gehôrt und wol gesehen</l>
					<l n="9" xml:id="chapter-250-div-250-l-7479">daz hie vil liute ir lîp verlurn,</l>
					<l n="10" xml:id="chapter-250-div-250-l-7480">die werlîche den tôt erkurn.</l>
					<l n="11" xml:id="chapter-250-div-250-l-7481">kêrt hinnen, ob ir welt genesen.</l>
					<l n="12" xml:id="chapter-250-div-250-l-7482">saget ê, wâ sît ir gewesen?"</l>
					<l n="13" xml:id="chapter-250-div-250-l-7483">"dar ist ein mîle oder mêr,</l>
					<l n="14" xml:id="chapter-250-div-250-l-7484">daz ich gesach nie burc sô hêr</l>
					<l n="15" xml:id="chapter-250-div-250-l-7485">mit aller slahte rîcheit.</l>
					<l n="16" xml:id="chapter-250-div-250-l-7486">inner kurzer wîle ich dannen reit."</l>
					<l n="17" xml:id="chapter-250-div-250-l-7487">si sprach: "swer iu getrûwet iht,</l>
					<l n="18" xml:id="chapter-250-div-250-l-7488">den sult ir gerne triegen niht.</l>
					<l n="19" xml:id="chapter-250-div-250-l-7489">ir traget doch einen gastes schilt.</l>
					<l n="20" xml:id="chapter-250-div-250-l-7490">iuch möhte swaldes hân bevilt</l>
					<l n="21" xml:id="chapter-250-div-250-l-7491">von erbûwenem lande her geriten.</l>
					<l n="22" xml:id="chapter-250-div-250-l-7492">inner drîzec mîlen wart nie versniten</l>
					<l n="23" xml:id="chapter-250-div-250-l-7493">ze keinem bûwe holz noch stein:</l>
					<l n="24" xml:id="chapter-250-div-250-l-7494">wan ein burc diu stêt al ein,</l>
					<l n="25" xml:id="chapter-250-div-250-l-7495">diust erden wunsches rîche.</l>
					<l n="26" xml:id="chapter-250-div-250-l-7496">swer die suochet vlîzeclîche,</l>
					<l n="27" xml:id="chapter-250-div-250-l-7497">leider der envindet ir niht:</l>
					<l n="28" xml:id="chapter-250-div-250-l-7498">vil liute manz doch werben siht.</l>
					<l n="29" xml:id="chapter-250-div-250-l-7499">ez muoz unwizzende geschehen,</l>
					<l n="30" xml:id="chapter-250-div-250-l-7500">swer immer sol die burc gesehen.</l>
				</div>
			</div>
			<div n="251" xml:id="chapter-251" type="chapter" data-level="1">
				<div xml:id="chapter-251-div-251" data-level="2">
					<l n="1" xml:id="chapter-251-div-251-l-7501">ich wæne, herre, diust iu niht bekant:</l>
					<l n="2" xml:id="chapter-251-div-251-l-7502">Munsalvæsche ist si genant.</l>
					<l n="3" xml:id="chapter-251-div-251-l-7503">der bürge wirtes roiame,</l>
					<l n="4" xml:id="chapter-251-div-251-l-7504">Terre de Salvæsche ist sîn name.</l>
					<l n="5" xml:id="chapter-251-div-251-l-7505">ez brâhte der alde Titurel</l>
					<l n="6" xml:id="chapter-251-div-251-l-7506">an sînen sun rois Frimutel:</l>
					<l n="7" xml:id="chapter-251-div-251-l-7507">sus hiez der werde wîgant.</l>
					<l n="8" xml:id="chapter-251-div-251-l-7508">manegen prîs erwarp sîn hant.</l>
					<l n="9" xml:id="chapter-251-div-251-l-7509">der lac von einer tjoste tôt,</l>
					<l n="10" xml:id="chapter-251-div-251-l-7510">als im diu minne dar gebôt.</l>
					<l n="11" xml:id="chapter-251-div-251-l-7511">der selbe liez vier werdiu kint:</l>
					<l n="12" xml:id="chapter-251-div-251-l-7512">bî rîcheit driu in jâmer sint,</l>
					<l n="13" xml:id="chapter-251-div-251-l-7513">der vierde hât armuot.</l>
					<l n="14" xml:id="chapter-251-div-251-l-7514">durch got vür sünde er daz tuot:</l>
					<l n="15" xml:id="chapter-251-div-251-l-7515">der selbe heizet Trevrizent.</l>
					<l n="16" xml:id="chapter-251-div-251-l-7516">Anfortas sîn bruoder lent:</l>
					<l n="17" xml:id="chapter-251-div-251-l-7517">der mac gerîten noch gegên</l>
					<l n="18" xml:id="chapter-251-div-251-l-7518">noch geligen noch gestên.</l>
					<l n="19" xml:id="chapter-251-div-251-l-7519">der ist ûf Munsalvæsche wirt.</l>
					<l n="20" xml:id="chapter-251-div-251-l-7520">ungenâde in niht verbirt."</l>
					<l n="21" xml:id="chapter-251-div-251-l-7521">si sprach: "herre, wæret ir komen dar</l>
					<l n="22" xml:id="chapter-251-div-251-l-7522">zuo der jæmerlîchen schar,</l>
					<l n="23" xml:id="chapter-251-div-251-l-7523">sô wære dem wirte worden rât</l>
					<l n="24" xml:id="chapter-251-div-251-l-7524">vil kumbers den er lange hât."</l>
					<l n="25" xml:id="chapter-251-div-251-l-7525">der Wâleis zuo der megede sprach:</l>
					<l n="26" xml:id="chapter-251-div-251-l-7526">"grœzlîch wunder ich dâ sach</l>
					<l n="27" xml:id="chapter-251-div-251-l-7527">und manege vrouwen wol getân."</l>
					<l n="28" xml:id="chapter-251-div-251-l-7528">bî der stimme erkande si den man.</l>
					<l n="29" xml:id="chapter-251-div-251-l-7529">dô sprach si: "dû bist Parzivâl.</l>
					<l n="30" xml:id="chapter-251-div-251-l-7530">nû sage et, sæhe dû den grâl</l>
				</div>
			</div>
			<div n="252" xml:id="chapter-252" type="chapter" data-level="1">
				<div xml:id="chapter-252-div-252" data-level="2">
					<l n="1" xml:id="chapter-252-div-252-l-7531">und den wirt vreuden lære?</l>
					<l n="2" xml:id="chapter-252-div-252-l-7532">lâ hœren liebiu mære,</l>
					<l n="3" xml:id="chapter-252-div-252-l-7533">ob wendec ist sîn vreise.</l>
					<l n="4" xml:id="chapter-252-div-252-l-7534">wol dich der sælden reise!</l>
					<l n="5" xml:id="chapter-252-div-252-l-7535">wan swaz die lüfte hânt beslagen,</l>
					<l n="6" xml:id="chapter-252-div-252-l-7536">dar obe muostû hœhe tragen:</l>
					<l n="7" xml:id="chapter-252-div-252-l-7537">dir dienet zam unde wilt.</l>
					<l n="8" xml:id="chapter-252-div-252-l-7538">ze rîcheit ist dir wunsch gezilt."</l>
					<l n="9" xml:id="chapter-252-div-252-l-7539">Parzivâl der wîgant</l>
					<l n="10" xml:id="chapter-252-div-252-l-7540">sprach: "wâ von habet ir mich erkant?"</l>
					<l n="11" xml:id="chapter-252-div-252-l-7541">si sprach: "dâ bin ichz diu maget,</l>
					<l n="12" xml:id="chapter-252-div-252-l-7542">diu dir ê kumber hât geklaget</l>
					<l n="13" xml:id="chapter-252-div-252-l-7543">und diu dir sagete dînen namen.</l>
					<l n="14" xml:id="chapter-252-div-252-l-7544">dû endarft dich niht der sippe schamen,</l>
					<l n="15" xml:id="chapter-252-div-252-l-7545">daz dîn muoter ist mîn muome.</l>
					<l n="16" xml:id="chapter-252-div-252-l-7546">wîplîcher kiusche ein bluome</l>
					<l n="17" xml:id="chapter-252-div-252-l-7547">ist si, geliutert âne tou.</l>
					<l n="18" xml:id="chapter-252-div-252-l-7548">got lône dir daz dich dô sô rou</l>
					<l n="19" xml:id="chapter-252-div-252-l-7549">mîn vriunt, der mir zer tjost lac tôt.</l>
					<l n="20" xml:id="chapter-252-div-252-l-7550">ich hân in alhie: nû prüeve nôt</l>
					<l n="21" xml:id="chapter-252-div-252-l-7551">die mir got hât an im gegeben,</l>
					<l n="22" xml:id="chapter-252-div-252-l-7552">daz er niht langer solde leben.</l>
					<l n="23" xml:id="chapter-252-div-252-l-7553">er phlac manlîcher güete.</l>
					<l n="24" xml:id="chapter-252-div-252-l-7554">sîn sterben mich dô müete:</l>
					<l n="25" xml:id="chapter-252-div-252-l-7555">ouch hân ich sît von tage ze tage</l>
					<l n="26" xml:id="chapter-252-div-252-l-7556">vürbaz erkennet niuwe klage."</l>
					<l n="27" xml:id="chapter-252-div-252-l-7557">"ouwê war kom dîn rôter munt?</l>
					<l n="28" xml:id="chapter-252-div-252-l-7558">bistûz Sigûne, diu mir kunt</l>
					<l n="29" xml:id="chapter-252-div-252-l-7559">tet wer ich was, âne allen vâr?</l>
					<l n="30" xml:id="chapter-252-div-252-l-7560">dîn reideleht lanc brûnez hâr,</l>
				</div>
			</div>
			<div n="253" xml:id="chapter-253" type="chapter" data-level="1">
				<div xml:id="chapter-253-div-253" data-level="2">
					<l n="1" xml:id="chapter-253-div-253-l-7561">des ist dîn houbet blôz getân.</l>
					<l n="2" xml:id="chapter-253-div-253-l-7562">zem fôreist in Brizljân</l>
					<l n="3" xml:id="chapter-253-div-253-l-7563">sach ich dich dô vil minneclîch,</l>
					<l n="4" xml:id="chapter-253-div-253-l-7564">swie dû wæres jâmers rîch.</l>
					<l n="5" xml:id="chapter-253-div-253-l-7565">dû hâs verlorn varwe und kraft.</l>
					<l n="6" xml:id="chapter-253-div-253-l-7566">dîner herten geselleschaft</l>
					<l n="7" xml:id="chapter-253-div-253-l-7567">verdrüzze mich, solde ich die haben:</l>
					<l n="8" xml:id="chapter-253-div-253-l-7568">wir suln disen tôten man begraben."</l>
					<l n="9" xml:id="chapter-253-div-253-l-7569">dô nazten diu ougen ir die wât.</l>
					<l n="10" xml:id="chapter-253-div-253-l-7570">ouch was vroun Lûneten rât</l>
					<l n="11" xml:id="chapter-253-div-253-l-7571">ninder dâ bî ir gewesen.</l>
					<l n="12" xml:id="chapter-253-div-253-l-7572">diu riet ir vrouwen: "lât genesen</l>
					<l n="13" xml:id="chapter-253-div-253-l-7573">disen man, der den iuwern sluoc:</l>
					<l n="14" xml:id="chapter-253-div-253-l-7574">er mac ergetzen iuch genuoc."</l>
					<l n="15" xml:id="chapter-253-div-253-l-7575">Sigûne gerte ergetzens niht</l>
					<l n="16" xml:id="chapter-253-div-253-l-7576">als wîp die man bî wanke siht,</l>
					<l n="17" xml:id="chapter-253-div-253-l-7577">manege, der ich wil gedagen.</l>
					<l n="18" xml:id="chapter-253-div-253-l-7578">hœrt mêr Sigûnen triuwe sagen.</l>
					<l n="19" xml:id="chapter-253-div-253-l-7579">diu sprach: "sol mich iht gevreun,</l>
					<l n="20" xml:id="chapter-253-div-253-l-7580">daz tuot ein dinc, ob in sîn teun</l>
					<l n="21" xml:id="chapter-253-div-253-l-7581">læzet, den vil trûregen man.</l>
					<l n="22" xml:id="chapter-253-div-253-l-7582">schiede dû helflîche dan,</l>
					<l n="23" xml:id="chapter-253-div-253-l-7583">sô ist dîn lîp wol prîses wert.</l>
					<l n="24" xml:id="chapter-253-div-253-l-7584">dû vüeres ouch umbe dich sîn swert:</l>
					<l n="25" xml:id="chapter-253-div-253-l-7585">bekennestû des swertes segen,</l>
					<l n="26" xml:id="chapter-253-div-253-l-7586">dû maht âne angest strîtes phlegen:</l>
					<l n="27" xml:id="chapter-253-div-253-l-7587">sîn ecke ligent im rehte.</l>
					<l n="28" xml:id="chapter-253-div-253-l-7588">von edelem geslehte</l>
					<l n="29" xml:id="chapter-253-div-253-l-7589">worhtez Trebuchetes hant.</l>
					<l n="30" xml:id="chapter-253-div-253-l-7590">ein brunne stêt bî Karnant,</l>
				</div>
			</div>
			<div n="254" xml:id="chapter-254" type="chapter" data-level="1">
				<div xml:id="chapter-254-div-254" data-level="2">
					<l n="1" xml:id="chapter-254-div-254-l-7591">dar nâch der künec heizet Lac.</l>
					<l n="2" xml:id="chapter-254-div-254-l-7592">daz swert gestêt ganz einen slac,</l>
					<l n="3" xml:id="chapter-254-div-254-l-7593">am andern ez zevellet gar:</l>
					<l n="4" xml:id="chapter-254-div-254-l-7594">wiltûz denne wider bringen dar,</l>
					<l n="5" xml:id="chapter-254-div-254-l-7595">ez wirt ganz von des wazzers trân.</l>
					<l n="6" xml:id="chapter-254-div-254-l-7596">dû muost des urspringes hân</l>
					<l n="7" xml:id="chapter-254-div-254-l-7597">underm velse, ê in beschine der tac.</l>
					<l n="8" xml:id="chapter-254-div-254-l-7598">der selbe brunne heizet Lac.</l>
					<l n="9" xml:id="chapter-254-div-254-l-7599">sint diu stücke niht verrêret,</l>
					<l n="10" xml:id="chapter-254-div-254-l-7600">der si rehte zein ander kêret,</l>
					<l n="11" xml:id="chapter-254-div-254-l-7601">sô si der brunne machet naz,</l>
					<l n="12" xml:id="chapter-254-div-254-l-7602">ganz unde sterker baz</l>
					<l n="13" xml:id="chapter-254-div-254-l-7603">wirt im valz und ecke sîn</l>
					<l n="14" xml:id="chapter-254-div-254-l-7604">und verliesent niht diu mâl ir schîn.</l>
					<l n="15" xml:id="chapter-254-div-254-l-7605">daz swert bedarf wol segens wort.</l>
					<l n="16" xml:id="chapter-254-div-254-l-7606">ich vürhte diu hâstû lâzen dort:</l>
					<l n="17" xml:id="chapter-254-div-254-l-7607">hât si aber dîn munt gelernet,</l>
					<l n="18" xml:id="chapter-254-div-254-l-7608">sô wehset unde kernet</l>
					<l n="19" xml:id="chapter-254-div-254-l-7609">immer sælden kraft bî dir.</l>
					<l n="20" xml:id="chapter-254-div-254-l-7610">lieber neve, geloube mir,</l>
					<l n="21" xml:id="chapter-254-div-254-l-7611">sô muoz gar dienen dîner hant</l>
					<l n="22" xml:id="chapter-254-div-254-l-7612">swaz dîn lîp dâ wunders vant.</l>
					<l n="23" xml:id="chapter-254-div-254-l-7613">ouch mahtû tragen schône</l>
					<l n="24" xml:id="chapter-254-div-254-l-7614">immer sælden krône</l>
					<l n="25" xml:id="chapter-254-div-254-l-7615">hôhe ob den werden.</l>
					<l n="26" xml:id="chapter-254-div-254-l-7616">den wunsch ûf der erden</l>
					<l n="27" xml:id="chapter-254-div-254-l-7617">hâstû volleclîche:</l>
					<l n="28" xml:id="chapter-254-div-254-l-7618">niemen ist sô rîche,</l>
					<l n="29" xml:id="chapter-254-div-254-l-7619">der gein dir koste mege hân.</l>
					<l n="30" xml:id="chapter-254-div-254-l-7620">hâstû vrâge ir reht getân?"</l>
				</div>
			</div>
			<div n="255" xml:id="chapter-255" type="chapter" data-level="1">
				<div xml:id="chapter-255-div-255" data-level="2">
					<l n="1" xml:id="chapter-255-div-255-l-7621">er sprach: "ich hân gevrâget niht."</l>
					<l n="2" xml:id="chapter-255-div-255-l-7622">"ouwê daz iuch mîn ouge siht"</l>
					<l n="3" xml:id="chapter-255-div-255-l-7623">sprach diu jâmerbæriu maget,</l>
					<l n="4" xml:id="chapter-255-div-255-l-7624">"sît ir vrâgens sît verzaget!</l>
					<l n="5" xml:id="chapter-255-div-255-l-7625">ir sâhet doch solh wunder grôz</l>
					<l n="6" xml:id="chapter-255-div-255-l-7626">(daz iuch vrâgens dô verdrôz,</l>
					<l n="7" xml:id="chapter-255-div-255-l-7627">aldâ ir wâret dem grâle bî!),</l>
					<l n="8" xml:id="chapter-255-div-255-l-7628">manege vrouwen valsches vrî,</l>
					<l n="9" xml:id="chapter-255-div-255-l-7629">die werden Garschiloien</l>
					<l n="10" xml:id="chapter-255-div-255-l-7630">und Repanse de Schoien,</l>
					<l n="11" xml:id="chapter-255-div-255-l-7631">und snîdende silber und bluotec sper,</l>
					<l n="12" xml:id="chapter-255-div-255-l-7632">ouwê waz woldet ir zuo mir her,</l>
					<l n="13" xml:id="chapter-255-div-255-l-7633">gunêrter lîp, vervluochet man!</l>
					<l n="14" xml:id="chapter-255-div-255-l-7634">ir truoget den eiterwolves zan,</l>
					<l n="15" xml:id="chapter-255-div-255-l-7635">dâ diu galle in der triuwe</l>
					<l n="16" xml:id="chapter-255-div-255-l-7636">an iu bekleip sô niuwe.</l>
					<l n="17" xml:id="chapter-255-div-255-l-7637">iuch solde iuwer wirt erbarmet hân,</l>
					<l n="18" xml:id="chapter-255-div-255-l-7638">an dem got wunder hât getân,</l>
					<l n="19" xml:id="chapter-255-div-255-l-7639">und hetet gevrâget sîner nôt.</l>
					<l n="20" xml:id="chapter-255-div-255-l-7640">ir lebet und sît an sælden tôt."</l>
					<l n="21" xml:id="chapter-255-div-255-l-7641">dô sprach er: "liebiu niftel mîn,</l>
					<l n="22" xml:id="chapter-255-div-255-l-7642">tuo bezzern willen gein mir schîn:</l>
					<l n="23" xml:id="chapter-255-div-255-l-7643">ich wandel, hân ich iht getân."</l>
					<l n="24" xml:id="chapter-255-div-255-l-7644">"ir sult wandels sîn erlân"</l>
					<l n="25" xml:id="chapter-255-div-255-l-7645">sprach diu maget. "mirst wol bekant,</l>
					<l n="26" xml:id="chapter-255-div-255-l-7646">ze Munsalvæsche an iu verswant</l>
					<l n="27" xml:id="chapter-255-div-255-l-7647">êre und ritterlîcher prîs.</l>
					<l n="28" xml:id="chapter-255-div-255-l-7648">ir envindet nû deheinen wîs</l>
					<l n="29" xml:id="chapter-255-div-255-l-7649">deheine gegenrede an mir."</l>
					<l n="30" xml:id="chapter-255-div-255-l-7650">Parzivâl sus schiet von ir.</l>
				</div>
			</div>
			<div n="256" xml:id="chapter-256" type="chapter" data-level="1">
				<div xml:id="chapter-256-div-256" data-level="2">
					<l n="1" xml:id="chapter-256-div-256-l-7651">daz er vrâgens was sô laz,</l>
					<l n="2" xml:id="chapter-256-div-256-l-7652">dô er bî dem trûregen wirte saz,</l>
					<l n="3" xml:id="chapter-256-div-256-l-7653">daz rou dô grœzlîche</l>
					<l n="4" xml:id="chapter-256-div-256-l-7654">den helt ellens rîche.</l>
					<l n="5" xml:id="chapter-256-div-256-l-7655">durch klage und durch den tac sô heiz</l>
					<l n="6" xml:id="chapter-256-div-256-l-7656">begunde netzen in der sweiz:</l>
					<l n="7" xml:id="chapter-256-div-256-l-7657">durch den luft von im er bant</l>
					<l n="8" xml:id="chapter-256-div-256-l-7658">den helm und vuorte in in der hant,</l>
					<l n="9" xml:id="chapter-256-div-256-l-7659">er entstricte die vinteilen sîn.</l>
					<l n="10" xml:id="chapter-256-div-256-l-7660">durch îsers râm was lieht sîn schîn.</l>
					<l n="11" xml:id="chapter-256-div-256-l-7661">er kom ûf eine niuwe slâ,</l>
					<l n="12" xml:id="chapter-256-div-256-l-7662">wande ez gienc vor im aldâ</l>
					<l n="13" xml:id="chapter-256-div-256-l-7663">ein ors daz was wol beslagen,</l>
					<l n="14" xml:id="chapter-256-div-256-l-7664">und ein barvuoz phert muoste tragen</l>
					<l n="15" xml:id="chapter-256-div-256-l-7665">eine vrouwen, die er sach.</l>
					<l n="16" xml:id="chapter-256-div-256-l-7666">nâch der ze rîten im geschach,</l>
					<l n="17" xml:id="chapter-256-div-256-l-7667">ir phert gein kumber was verselt:</l>
					<l n="18" xml:id="chapter-256-div-256-l-7668">man hete im wol durch hût gezelt</l>
					<l n="19" xml:id="chapter-256-div-256-l-7669">elliu sîniu rippe gar.</l>
					<l n="20" xml:id="chapter-256-div-256-l-7670">als ein harm ez was gevar</l>
					<l n="21" xml:id="chapter-256-div-256-l-7671">(ein bestîn halfter lac dar ane,</l>
					<l n="22" xml:id="chapter-256-div-256-l-7672">unz ûf den huof swanc im diu mane),</l>
					<l n="23" xml:id="chapter-256-div-256-l-7673">sîn ougen tief, die gruoben wît.</l>
					<l n="24" xml:id="chapter-256-div-256-l-7674">ouch was der vrouwen runzît</l>
					<l n="25" xml:id="chapter-256-div-256-l-7675">vertwâlet und vertrecket,</l>
					<l n="26" xml:id="chapter-256-div-256-l-7676">durch hunger dicke erwecket:</l>
					<l n="27" xml:id="chapter-256-div-256-l-7677">ez was dürre als ein zunder.</l>
					<l n="28" xml:id="chapter-256-div-256-l-7678">sîn gên daz was ein wunder,</l>
					<l n="29" xml:id="chapter-256-div-256-l-7679">wande ez reit ein vrouwe wert,</l>
					<l n="30" xml:id="chapter-256-div-256-l-7680">diu selten kunrierte phert.</l>
				</div>
			</div>
			<div n="257" xml:id="chapter-257" type="chapter" data-level="1">
				<div xml:id="chapter-257-div-257" data-level="2">
					<l n="1" xml:id="chapter-257-div-257-l-7681">dâ lac ûf ein gereite,</l>
					<l n="2" xml:id="chapter-257-div-257-l-7682">smal âne alle breite,</l>
					<l n="3" xml:id="chapter-257-div-257-l-7683">geschelle und bogen verrêret,</l>
					<l n="4" xml:id="chapter-257-div-257-l-7684">grôz zadel dran gemêret</l>
					<l n="5" xml:id="chapter-257-div-257-l-7685">der vrouwen trûrec, niht ze geil.</l>
					<l n="6" xml:id="chapter-257-div-257-l-7686">ir surzengel was ein seil:</l>
					<l n="7" xml:id="chapter-257-div-257-l-7687">dem was si doch ze wol geborn.</l>
					<l n="8" xml:id="chapter-257-div-257-l-7688">ouch heten die este und etslîch dorn</l>
					<l n="9" xml:id="chapter-257-div-257-l-7689">ir hemde zevüeret:</l>
					<l n="10" xml:id="chapter-257-div-257-l-7690">swâ daz mit zerren was gerüeret,</l>
					<l n="11" xml:id="chapter-257-div-257-l-7691">dâ sach er vil der stricke,</l>
					<l n="12" xml:id="chapter-257-div-257-l-7692">dar unde liehte blicke,</l>
					<l n="13" xml:id="chapter-257-div-257-l-7693">ir hût noch wîzer denne ein swane.</l>
					<l n="14" xml:id="chapter-257-div-257-l-7694">si enhete niht wan knoden ane.</l>
					<l n="15" xml:id="chapter-257-div-257-l-7695">swâ die wâren svelles dach,</l>
					<l n="16" xml:id="chapter-257-div-257-l-7696">in blanker varwe er daz sach:</l>
					<l n="17" xml:id="chapter-257-div-257-l-7697">daz ander leit von sunnen nôt.</l>
					<l n="18" xml:id="chapter-257-div-257-l-7698">swiez ir kom, ir munt was rôt:</l>
					<l n="19" xml:id="chapter-257-div-257-l-7699">der muoste alsolhe varwe tragen,</l>
					<l n="20" xml:id="chapter-257-div-257-l-7700">man hete viur wol drûz geslagen.</l>
					<l n="21" xml:id="chapter-257-div-257-l-7701">swâ man si wolde an rîten,</l>
					<l n="22" xml:id="chapter-257-div-257-l-7702">daz was zer blôzen sîten:</l>
					<l n="23" xml:id="chapter-257-div-257-l-7703">nante si iemen vilân,</l>
					<l n="24" xml:id="chapter-257-div-257-l-7704">der hete ir unreht getân,</l>
					<l n="25" xml:id="chapter-257-div-257-l-7705">wan si hete wênec an ir.</l>
					<l n="26" xml:id="chapter-257-div-257-l-7706">durch iuwer zuht geloubet mir:</l>
					<l n="27" xml:id="chapter-257-div-257-l-7707">si truoc ungedienten haz,</l>
					<l n="28" xml:id="chapter-257-div-257-l-7708">wîplîcher güete si nie vergaz.</l>
					<l n="29" xml:id="chapter-257-div-257-l-7709">ich sagete iu vil armuot:</l>
					<l n="30" xml:id="chapter-257-div-257-l-7710">war zuo? diz ist als guot.</l>
					<l n="31" xml:id="chapter-257-div-257-l-7711">doch næme ich solchen blôzen lîp</l>
					<l n="32" xml:id="chapter-257-div-257-l-7712">vür etslîch wol gekleidet wîp.</l>
				</div>
			</div>
			<div n="258" xml:id="chapter-258" type="chapter" data-level="1">
				<div xml:id="chapter-258-div-258" data-level="2">
					<l n="1" xml:id="chapter-258-div-258-l-7713">dô Parzivâl gruoz gein ir sprach,</l>
					<l n="2" xml:id="chapter-258-div-258-l-7714">an in si erkenneclîchen sach:</l>
					<l n="3" xml:id="chapter-258-div-258-l-7715">er was der schœnste über elliu lant.</l>
					<l n="4" xml:id="chapter-258-div-258-l-7716">dâ von si in schiere hete erkant.</l>
					<l n="5" xml:id="chapter-258-div-258-l-7717">si sagete: "ich hân iuch ê gesehen.</l>
					<l n="6" xml:id="chapter-258-div-258-l-7718">dâ von ist leide mir geschehen:</l>
					<l n="7" xml:id="chapter-258-div-258-l-7719">doch müeze iu vreude und êre</l>
					<l n="8" xml:id="chapter-258-div-258-l-7720">got immer geben mêre</l>
					<l n="9" xml:id="chapter-258-div-258-l-7721">denne ir um mich gedienet hât.</l>
					<l n="10" xml:id="chapter-258-div-258-l-7722">des ist nû ermer mîn wât</l>
					<l n="11" xml:id="chapter-258-div-258-l-7723">denne ir si jungest sâhet.</l>
					<l n="12" xml:id="chapter-258-div-258-l-7724">wæret ir niht genâhet</l>
					<l n="13" xml:id="chapter-258-div-258-l-7725">mir an der selben zît,</l>
					<l n="14" xml:id="chapter-258-div-258-l-7726">sô hete ich êre âne strît."</l>
					<l n="15" xml:id="chapter-258-div-258-l-7727">dô sprach er: "vrouwe, merket baz,</l>
					<l n="16" xml:id="chapter-258-div-258-l-7728">gein wem ir kêret iuwern haz.</l>
					<l n="17" xml:id="chapter-258-div-258-l-7729">jâ enwart von mînem lîbe</l>
					<l n="18" xml:id="chapter-258-div-258-l-7730">iu noch deheinen wîbe</l>
					<l n="19" xml:id="chapter-258-div-258-l-7731">laster nie gemêret</l>
					<l n="20" xml:id="chapter-258-div-258-l-7732">(sô hete ich mich gunêret)</l>
					<l n="21" xml:id="chapter-258-div-258-l-7733">sît ich den schilt von êrste gewan</l>
					<l n="22" xml:id="chapter-258-div-258-l-7734">und ritters vuore mich versan.</l>
					<l n="23" xml:id="chapter-258-div-258-l-7735">mirst ander iuwer kumber leit."</l>
					<l n="24" xml:id="chapter-258-div-258-l-7736">al weinde diu vrouwe reit,</l>
					<l n="25" xml:id="chapter-258-div-258-l-7737">daz si begôz ir brüstelîn.</l>
					<l n="26" xml:id="chapter-258-div-258-l-7738">als si gedræt solden sîn,</l>
					<l n="27" xml:id="chapter-258-div-258-l-7739">diu stuonden blanc hôch sinewel:</l>
					<l n="28" xml:id="chapter-258-div-258-l-7740">jâ enwart nie dræhsel sô snel,</l>
					<l n="29" xml:id="chapter-258-div-258-l-7741">der si gedræt hete baz.</l>
					<l n="30" xml:id="chapter-258-div-258-l-7742">swie minneclîch diu vrouwe saz,</l>
				</div>
			</div>
			<div n="259" xml:id="chapter-259" type="chapter" data-level="1">
				<div xml:id="chapter-259-div-259" data-level="2">
					<l n="1" xml:id="chapter-259-div-259-l-7743">si muoste in doch erbarmen:</l>
					<l n="2" xml:id="chapter-259-div-259-l-7744">mit henden und mit armen</l>
					<l n="3" xml:id="chapter-259-div-259-l-7745">begunde si sich decken</l>
					<l n="4" xml:id="chapter-259-div-259-l-7746">vor Parzivâl dem recken.</l>
					<l n="5" xml:id="chapter-259-div-259-l-7747">dô sprach er: "vrouwe, nemt durch got</l>
					<l n="6" xml:id="chapter-259-div-259-l-7748">ûf rehten dienest sunder spot</l>
					<l n="7" xml:id="chapter-259-div-259-l-7749">an iuwern lîp mîn kursît."</l>
					<l n="8" xml:id="chapter-259-div-259-l-7750">"herre, wære daz âne strît</l>
					<l n="9" xml:id="chapter-259-div-259-l-7751">daz al mîn vreude læge dran,</l>
					<l n="10" xml:id="chapter-259-div-259-l-7752">sô getörste ichz doch niht grîfen an.</l>
					<l n="11" xml:id="chapter-259-div-259-l-7753">welt ir uns tœtens machen vrî,</l>
					<l n="12" xml:id="chapter-259-div-259-l-7754">sô rîtet daz ich iu verre sî.</l>
					<l n="13" xml:id="chapter-259-div-259-l-7755">doch klagete ich wênec mîne nôt,</l>
					<l n="14" xml:id="chapter-259-div-259-l-7756">wan daz ich vürhte ir kieset den tôt."</l>
					<l n="15" xml:id="chapter-259-div-259-l-7757">dô sprach er: "vrouwe, wer næme unsz leben?</l>
					<l n="16" xml:id="chapter-259-div-259-l-7758">daz hât uns gotes kraft gegeben:</l>
					<l n="17" xml:id="chapter-259-div-259-l-7759">ob des gerte ein ganzez her,</l>
					<l n="18" xml:id="chapter-259-div-259-l-7760">man sæhe mich vür uns ze wer."</l>
					<l n="19" xml:id="chapter-259-div-259-l-7761">si sprach: "es gert ein werder degen:</l>
					<l n="20" xml:id="chapter-259-div-259-l-7762">der hât sich strîtes sô bewegen,</l>
					<l n="21" xml:id="chapter-259-div-259-l-7763">iuwer sehse kœmens in arbeit.</l>
					<l n="22" xml:id="chapter-259-div-259-l-7764">mirst iuwer rîten bî mir leit.</l>
					<l n="23" xml:id="chapter-259-div-259-l-7765">ich was etswenne sîn wîp:</l>
					<l n="24" xml:id="chapter-259-div-259-l-7766">nû möhte mîn vertwâlet lîp</l>
					<l n="25" xml:id="chapter-259-div-259-l-7767">des heldes dierne niht gesîn.</l>
					<l n="26" xml:id="chapter-259-div-259-l-7768">sus tuot er gein mir zürnen schîn."</l>
					<l n="27" xml:id="chapter-259-div-259-l-7769">dô sprach er zuo der vrouwen sân:</l>
					<l n="28" xml:id="chapter-259-div-259-l-7770">"wer ist hie mit iuwerm man?</l>
					<l n="29" xml:id="chapter-259-div-259-l-7771">wan vlühe ich nû durch iuwern rât,</l>
					<l n="30" xml:id="chapter-259-div-259-l-7772">daz diuhte iuch lîhte ein missetât.</l>
				</div>
			</div>
			<div n="260" xml:id="chapter-260" type="chapter" data-level="1">
				<div xml:id="chapter-260-div-260" data-level="2">
					<l n="1" xml:id="chapter-260-div-260-l-7773">swenne ich vliehen lerne,</l>
					<l n="2" xml:id="chapter-260-div-260-l-7774">sô stirbe ich alsô gerne."</l>
					<l n="3" xml:id="chapter-260-div-260-l-7775">dô sprach diu blôze herzogîn:</l>
					<l n="4" xml:id="chapter-260-div-260-l-7776">"er hât hie niemen denne mîn."</l>
					<l n="5" xml:id="chapter-260-div-260-l-7777">"der trôst ist kranc gein strîtes sige."</l>
					<l n="6" xml:id="chapter-260-div-260-l-7778">niht wan knoden und der rige</l>
					<l n="7" xml:id="chapter-260-div-260-l-7779">was an der vrouwen hemde ganz.</l>
					<l n="8" xml:id="chapter-260-div-260-l-7780">wîplîcher kiusche lobes kranz</l>
					<l n="9" xml:id="chapter-260-div-260-l-7781">truoc si mit armüete:</l>
					<l n="10" xml:id="chapter-260-div-260-l-7782">si phlac der wâren güete</l>
					<l n="11" xml:id="chapter-260-div-260-l-7783">sô daz der valsch an ir verswant.</l>
					<l n="12" xml:id="chapter-260-div-260-l-7784">die vinteilen er vür sich bant,</l>
					<l n="13" xml:id="chapter-260-div-260-l-7785">gein strîte er wolde vüeren</l>
					<l n="14" xml:id="chapter-260-div-260-l-7786">den helm er mit den snüeren</l>
					<l n="15" xml:id="chapter-260-div-260-l-7787">ebene ze sehenne ructe.</l>
					<l n="16" xml:id="chapter-260-div-260-l-7788">innen des daz ors sich bucte,</l>
					<l n="17" xml:id="chapter-260-div-260-l-7789">gein dem pherde ez schrîen niht vermeit.</l>
					<l n="18" xml:id="chapter-260-div-260-l-7790">der vor Parzivâl dâ reit</l>
					<l n="19" xml:id="chapter-260-div-260-l-7791">und vor der blôzen vrouwen,</l>
					<l n="20" xml:id="chapter-260-div-260-l-7792">der erhôrtez und wolde schouwen</l>
					<l n="21" xml:id="chapter-260-div-260-l-7793">wer bî sînem wîbe rite.</l>
					<l n="22" xml:id="chapter-260-div-260-l-7794">daz ors warf er mit zornes site</l>
					<l n="23" xml:id="chapter-260-div-260-l-7795">vaste ûz dem stîge.</l>
					<l n="24" xml:id="chapter-260-div-260-l-7796">gein strîteclîchem wîge</l>
					<l n="25" xml:id="chapter-260-div-260-l-7797">hielt der herzoge Orilus</l>
					<l n="26" xml:id="chapter-260-div-260-l-7798">gereit zeiner tjost alsus,</l>
					<l n="27" xml:id="chapter-260-div-260-l-7799">mit rehter manlîcher ger,</l>
					<l n="28" xml:id="chapter-260-div-260-l-7800">von Gaheviez mit einem sper:</l>
					<l n="29" xml:id="chapter-260-div-260-l-7801">daz was geverwet genuoc,</l>
					<l n="30" xml:id="chapter-260-div-260-l-7802">rehte als er sîniu wâpen truoc.</l>
				</div>
			</div>
			<div n="261" xml:id="chapter-261" type="chapter" data-level="1">
				<div xml:id="chapter-261-div-261" data-level="2">
					<l n="1" xml:id="chapter-261-div-261-l-7803">sînen helm worhte Trebuchet,</l>
					<l n="2" xml:id="chapter-261-div-261-l-7804">sîn schilt was ze Dôlet</l>
					<l n="3" xml:id="chapter-261-div-261-l-7805">in Kailetes lande</l>
					<l n="4" xml:id="chapter-261-div-261-l-7806">geworht dem wîgande:</l>
					<l n="5" xml:id="chapter-261-div-261-l-7807">rant und buckel heten kraft.</l>
					<l n="6" xml:id="chapter-261-div-261-l-7808">z Alexandrîe in heidenschaft</l>
					<l n="7" xml:id="chapter-261-div-261-l-7809">was geworht ein phellel guot,</l>
					<l n="8" xml:id="chapter-261-div-261-l-7810">des der vürste hôchgemuot</l>
					<l n="9" xml:id="chapter-261-div-261-l-7811">truoc kursît und wâpenroc.</l>
					<l n="10" xml:id="chapter-261-div-261-l-7812">sîn decke was ze Tenabroc</l>
					<l n="11" xml:id="chapter-261-div-261-l-7813">geworht ûz ringen herte.</l>
					<l n="12" xml:id="chapter-261-div-261-l-7814">sîn stolzheit in lêrte,</l>
					<l n="13" xml:id="chapter-261-div-261-l-7815">der îserînen decke dach</l>
					<l n="14" xml:id="chapter-261-div-261-l-7816">was ein phellel (des man jach</l>
					<l n="15" xml:id="chapter-261-div-261-l-7817">daz der tiure wære),</l>
					<l n="16" xml:id="chapter-261-div-261-l-7818">rîche und doch niht swære</l>
					<l n="17" xml:id="chapter-261-div-261-l-7819">sîne hosen, halsberc, hersenier.</l>
					<l n="18" xml:id="chapter-261-div-261-l-7820">und in îserîniu schinnelier</l>
					<l n="19" xml:id="chapter-261-div-261-l-7821">was gewâpent dirre küene man,</l>
					<l n="20" xml:id="chapter-261-div-261-l-7822">geworht ze Bêalzenan</l>
					<l n="21" xml:id="chapter-261-div-261-l-7823">in der houbetstat z Anschouwe.</l>
					<l n="22" xml:id="chapter-261-div-261-l-7824">disiu blôziu vrouwe</l>
					<l n="23" xml:id="chapter-261-div-261-l-7825">vuorte im ungelîchiu kleit:</l>
					<l n="24" xml:id="chapter-261-div-261-l-7826">diu dâ sô trûrec nâch im reit,</l>
					<l n="25" xml:id="chapter-261-div-261-l-7827">dâ enhete sis niht bezzer state.</l>
					<l n="26" xml:id="chapter-261-div-261-l-7828">ze Sessûn was geslagen sîn plate.</l>
					<l n="27" xml:id="chapter-261-div-261-l-7829">sîn ors von Brumbâne</l>
					<l n="28" xml:id="chapter-261-div-261-l-7830">de Salvâsche ah muntâne:</l>
					<l n="29" xml:id="chapter-261-div-261-l-7831">mit einer tjost rois Lehelîn</l>
					<l n="30" xml:id="chapter-261-div-261-l-7832">bejagetez dâ, der bruoder sîn.</l>
				</div>
			</div>
			<div n="262" xml:id="chapter-262" type="chapter" data-level="1">
				<div xml:id="chapter-262-div-262" data-level="2">
					<l n="1" xml:id="chapter-262-div-262-l-7833">Parzivâl was ouch bereit:</l>
					<l n="2" xml:id="chapter-262-div-262-l-7834">sîn ors mit walap er reit</l>
					<l n="3" xml:id="chapter-262-div-262-l-7835">gein Orilus de Lalander.</l>
					<l n="4" xml:id="chapter-262-div-262-l-7836">ûf des schilde vander</l>
					<l n="5" xml:id="chapter-262-div-262-l-7837">einen trachen als er lebete.</l>
					<l n="6" xml:id="chapter-262-div-262-l-7838">ein ander trache strebete</l>
					<l n="7" xml:id="chapter-262-div-262-l-7839">ûf sînem helme gebunden,</l>
					<l n="8" xml:id="chapter-262-div-262-l-7840">an den selben stunden</l>
					<l n="9" xml:id="chapter-262-div-262-l-7841">manec guldîn trache kleine</l>
					<l n="10" xml:id="chapter-262-div-262-l-7842">(mit manegem edeln steine</l>
					<l n="11" xml:id="chapter-262-div-262-l-7843">muosten die gehêret sîn,</l>
					<l n="12" xml:id="chapter-262-div-262-l-7844">ir ougen wâren rubîn)</l>
					<l n="13" xml:id="chapter-262-div-262-l-7845">ûf der decke und am kursît.</l>
					<l n="14" xml:id="chapter-262-div-262-l-7846">dâ wart genomen der poinder wît</l>
					<l n="15" xml:id="chapter-262-div-262-l-7847">von den zwein helden unverzaget.</l>
					<l n="16" xml:id="chapter-262-div-262-l-7848">newederhalp wart widersaget:</l>
					<l n="17" xml:id="chapter-262-div-262-l-7849">si wâren doch ledec ir triuwe,</l>
					<l n="18" xml:id="chapter-262-div-262-l-7850">trunzûne starc al niuwe</l>
					<l n="19" xml:id="chapter-262-div-262-l-7851">von in wæten gein den lüften.</l>
					<l n="20" xml:id="chapter-262-div-262-l-7852">ich wolde mich des güften,</l>
					<l n="21" xml:id="chapter-262-div-262-l-7853">hete ich eine solhe tjost gesehen.</l>
					<l n="22" xml:id="chapter-262-div-262-l-7854">als mir diz mære hât verjehen.</l>
					<l n="23" xml:id="chapter-262-div-262-l-7855">dâ wart von rabîne geriten,</l>
					<l n="24" xml:id="chapter-262-div-262-l-7856">ein solh tjoste niht vermiten:</l>
					<l n="25" xml:id="chapter-262-div-262-l-7857">vroun Jeschûten muot verjach,</l>
					<l n="26" xml:id="chapter-262-div-262-l-7858">schœner tjost si nie gesach.</l>
					<l n="27" xml:id="chapter-262-div-262-l-7859">diu hielt dâ, want ir hende,</l>
					<l n="28" xml:id="chapter-262-div-262-l-7860">si vreuden ellende</l>
					<l n="29" xml:id="chapter-262-div-262-l-7861">gunde enwederm helde schaden.</l>
					<l n="30" xml:id="chapter-262-div-262-l-7862">diu ors in sweize muosten baden:</l>
				</div>
			</div>
			<div n="263" xml:id="chapter-263" type="chapter" data-level="1">
				<div xml:id="chapter-263-div-263" data-level="2">
					<l n="1" xml:id="chapter-263-div-263-l-7863">prîses si beide gerten.</l>
					<l n="2" xml:id="chapter-263-div-263-l-7864">die blicke von den swerten</l>
					<l n="3" xml:id="chapter-263-div-263-l-7865">und viur daz von helmen spranc,</l>
					<l n="4" xml:id="chapter-263-div-263-l-7866">und manec ellenthafter swanc.</l>
					<l n="5" xml:id="chapter-263-div-263-l-7867">die begunden verre glesten,</l>
					<l n="6" xml:id="chapter-263-div-263-l-7868">wan dâ wâren strîtes die besten</l>
					<l n="7" xml:id="chapter-263-div-263-l-7869">mit hurte an ein ander komen,</l>
					<l n="8" xml:id="chapter-263-div-263-l-7870">ez gê ze schaden oder ze vromen</l>
					<l n="9" xml:id="chapter-263-div-263-l-7871">den küenen helden mæren.</l>
					<l n="10" xml:id="chapter-263-div-263-l-7872">swie willec diu ors in wæren,</l>
					<l n="11" xml:id="chapter-263-div-263-l-7873">dâ si beide ûfe sâzen,</l>
					<l n="12" xml:id="chapter-263-div-263-l-7874">der sporn si niht vergâzen</l>
					<l n="13" xml:id="chapter-263-div-263-l-7875">noch ir swerte lieht gemâl.</l>
					<l n="14" xml:id="chapter-263-div-263-l-7876">prîs gediende Parzivâl,</l>
					<l n="15" xml:id="chapter-263-div-263-l-7877">daz er sich alsus wern kan</l>
					<l n="16" xml:id="chapter-263-div-263-l-7878">wol hundert trachen und eines man.</l>
					<l n="17" xml:id="chapter-263-div-263-l-7879">ein trache wart versêret,</l>
					<l n="18" xml:id="chapter-263-div-263-l-7880">sîne wunden gemêret,</l>
					<l n="19" xml:id="chapter-263-div-263-l-7881">der ûf Orilus helme lac.</l>
					<l n="20" xml:id="chapter-263-div-263-l-7882">sô durchliuhtec daz der tac</l>
					<l n="21" xml:id="chapter-263-div-263-l-7883">volleclîche durch in schein,</l>
					<l n="22" xml:id="chapter-263-div-263-l-7884">wart drabe geslagen manec edel stein.</l>
					<l n="23" xml:id="chapter-263-div-263-l-7885">daz ergienc zorse und niht ze vuoz.</l>
					<l n="24" xml:id="chapter-263-div-263-l-7886">vroun Jeschûten wart der gruoz</l>
					<l n="25" xml:id="chapter-263-div-263-l-7887">mit swertes schimphe aldâ bejaget.</l>
					<l n="26" xml:id="chapter-263-div-263-l-7888">mit heldes handen unverzaget</l>
					<l n="27" xml:id="chapter-263-div-263-l-7889">mit hurte si dicke zein ander vlugen,</l>
					<l n="28" xml:id="chapter-263-div-263-l-7890">daz die ringe von den knien zestuben,</l>
					<l n="29" xml:id="chapter-263-div-263-l-7891">swie si wæren îserîn.</l>
					<l n="30" xml:id="chapter-263-div-263-l-7892">ruocht irs, si tâten strîtes schîn.</l>
				</div>
			</div>
			<div n="264" xml:id="chapter-264" type="chapter" data-level="1">
				<div xml:id="chapter-264-div-264" data-level="2">
					<l n="1" xml:id="chapter-264-div-264-l-7893">ich sage iu des einen zorn:</l>
					<l n="2" xml:id="chapter-264-div-264-l-7894">daz sîn wîp wol geborn</l>
					<l n="3" xml:id="chapter-264-div-264-l-7895">dâ vor was genôtzoget.</l>
					<l n="4" xml:id="chapter-264-div-264-l-7896">er was iedoch ir rehter voget,</l>
					<l n="5" xml:id="chapter-264-div-264-l-7897">sô daz si schermes warte an in.</l>
					<l n="6" xml:id="chapter-264-div-264-l-7898">er wânde, ir wîplîcher sin</l>
					<l n="7" xml:id="chapter-264-div-264-l-7899">wære gein im verkêret</l>
					<l n="8" xml:id="chapter-264-div-264-l-7900">und daz si gunêret</l>
					<l n="9" xml:id="chapter-264-div-264-l-7901">hete ir kiusche und ir prîs</l>
					<l n="10" xml:id="chapter-264-div-264-l-7902">mit einem andern âmîs.</l>
					<l n="11" xml:id="chapter-264-div-264-l-7903">des lasters nam er phlihte:</l>
					<l n="12" xml:id="chapter-264-div-264-l-7904">ouch ergienc sîn gerihte</l>
					<l n="13" xml:id="chapter-264-div-264-l-7905">über si, daz grœzer nôt</l>
					<l n="14" xml:id="chapter-264-div-264-l-7906">wîp nie gedolde âne tôt</l>
					<l n="15" xml:id="chapter-264-div-264-l-7907">und âne alle ir schulde.</l>
					<l n="16" xml:id="chapter-264-div-264-l-7908">er möhte ir sîne hulde</l>
					<l n="17" xml:id="chapter-264-div-264-l-7909">versagen, swenne er wolde:</l>
					<l n="18" xml:id="chapter-264-div-264-l-7910">niemen daz wenden solde,</l>
					<l n="19" xml:id="chapter-264-div-264-l-7911">ob der man des wîbes hât gewalt.</l>
					<l n="20" xml:id="chapter-264-div-264-l-7912">Parzivâl der degen balt</l>
					<l n="21" xml:id="chapter-264-div-264-l-7913">Orilus hulde gerte</l>
					<l n="22" xml:id="chapter-264-div-264-l-7914">vroun Jeschûten mit dem swerte:</l>
					<l n="23" xml:id="chapter-264-div-264-l-7915">des hôrte ich ie güetlîche biten.</l>
					<l n="24" xml:id="chapter-264-div-264-l-7916">ez kom in dâ gar von schimphes siten.</l>
					<l n="25" xml:id="chapter-264-div-264-l-7917">mich dunket si haben beide reht:</l>
					<l n="26" xml:id="chapter-264-div-264-l-7918">der beidiu krump unde sleht</l>
					<l n="27" xml:id="chapter-264-div-264-l-7919">geschuof, künne er scheiden,</l>
					<l n="28" xml:id="chapter-264-div-264-l-7920">sô wende er daz an beiden,</l>
					<l n="29" xml:id="chapter-264-div-264-l-7921">daz ez âne sterben dâ ergê.</l>
					<l n="30" xml:id="chapter-264-div-264-l-7922">si tuont doch sus ein ander wê.</l>
				</div>
			</div>
			<div n="265" xml:id="chapter-265" type="chapter" data-level="1">
				<div xml:id="chapter-265-div-265" data-level="2">
					<l n="1" xml:id="chapter-265-div-265-l-7923">dâ ergienc diu scharphe herte:</l>
					<l n="2" xml:id="chapter-265-div-265-l-7924">ieweder vaste werte</l>
					<l n="3" xml:id="chapter-265-div-265-l-7925">sînen prîs vor dem ander.</l>
					<l n="4" xml:id="chapter-265-div-265-l-7926">duc Orilus de Lalander</l>
					<l n="5" xml:id="chapter-265-div-265-l-7927">streit nâch sînem gelêrten site.</l>
					<l n="6" xml:id="chapter-265-div-265-l-7928">ich wæne ie man sô vil gestrite:</l>
					<l n="7" xml:id="chapter-265-div-265-l-7929">er hete kunst unde kraft.</l>
					<l n="8" xml:id="chapter-265-div-265-l-7930">des wart er dicke sigehaft</l>
					<l n="9" xml:id="chapter-265-div-265-l-7931">an maneger stat, swiez dâ ergienc.</l>
					<l n="10" xml:id="chapter-265-div-265-l-7932">durch den trôst zuo zim er vienc</l>
					<l n="11" xml:id="chapter-265-div-265-l-7933">den jungen starken Parzivâl.</l>
					<l n="12" xml:id="chapter-265-div-265-l-7934">der begreif in ouch dô sunder twâl</l>
					<l n="13" xml:id="chapter-265-div-265-l-7935">und zucte in ûz dem satel sîn;</l>
					<l n="14" xml:id="chapter-265-div-265-l-7936">als eine garben heberîn</l>
					<l n="15" xml:id="chapter-265-div-265-l-7937">vaste er in under die arme swanc,</l>
					<l n="16" xml:id="chapter-265-div-265-l-7938">mit im er von dem orse spranc</l>
					<l n="17" xml:id="chapter-265-div-265-l-7939">und dructe in über einen ronen.</l>
					<l n="18" xml:id="chapter-265-div-265-l-7940">dâ muoste schumphentiure wonen</l>
					<l n="19" xml:id="chapter-265-div-265-l-7941">der solher nôt niht was gewent.</l>
					<l n="20" xml:id="chapter-265-div-265-l-7942">"dû garnes daz sich hât versent</l>
					<l n="21" xml:id="chapter-265-div-265-l-7943">disiu vrouwe von dînem zorne.</l>
					<l n="22" xml:id="chapter-265-div-265-l-7944">nû bistu der verlorne,</l>
					<l n="23" xml:id="chapter-265-div-265-l-7945">dû enlâzes si dîne hulde hân."</l>
					<l n="24" xml:id="chapter-265-div-265-l-7946">"daz enwirt sô gâhes niht getân"</l>
					<l n="25" xml:id="chapter-265-div-265-l-7947">sprach der herzoge Orilus:</l>
					<l n="26" xml:id="chapter-265-div-265-l-7948">"ich bin noch unbetwungen sus."</l>
					<l n="27" xml:id="chapter-265-div-265-l-7949">Parzivâl der werde degen</l>
					<l n="28" xml:id="chapter-265-div-265-l-7950">dructe in an sich, daz bluotes regen</l>
					<l n="29" xml:id="chapter-265-div-265-l-7951">spranc durch die barbiere.</l>
					<l n="30" xml:id="chapter-265-div-265-l-7952">dâ wart der vürste schiere</l>
				</div>
			</div>
			<div n="266" xml:id="chapter-266" type="chapter" data-level="1">
				<div xml:id="chapter-266-div-266" data-level="2">
					<l n="1" xml:id="chapter-266-div-266-l-7953">betwungen swes man an in warp.</l>
					<l n="2" xml:id="chapter-266-div-266-l-7954">er tet sô der ungerne starp,</l>
					<l n="3" xml:id="chapter-266-div-266-l-7955">er sprach ze Parzivâle sân:</l>
					<l n="4" xml:id="chapter-266-div-266-l-7956">"ouwê junc starker man,</l>
					<l n="5" xml:id="chapter-266-div-266-l-7957">wâ gediende ich ie dise nôt</l>
					<l n="6" xml:id="chapter-266-div-266-l-7958">daz ich vor dir sol ligen tôt?"</l>
					<l n="7" xml:id="chapter-266-div-266-l-7959">"jâ lâze ich dich vil gerne leben"</l>
					<l n="8" xml:id="chapter-266-div-266-l-7960">sprach Parzivâl, "ob dû wilt geben</l>
					<l n="9" xml:id="chapter-266-div-266-l-7961">dirre vrouwen dîne hulde."</l>
					<l n="10" xml:id="chapter-266-div-266-l-7962">"ich entuons niht: ir schulde</l>
					<l n="11" xml:id="chapter-266-div-266-l-7963">ist gein mir ze grœzlîch.</l>
					<l n="12" xml:id="chapter-266-div-266-l-7964">si was werdekeite rîch:</l>
					<l n="13" xml:id="chapter-266-div-266-l-7965">die hât si gar verkrenket</l>
					<l n="14" xml:id="chapter-266-div-266-l-7966">und mich in nôt gesenket.</l>
					<l n="15" xml:id="chapter-266-div-266-l-7967">ich leiste anders swes dû gers,</l>
					<l n="16" xml:id="chapter-266-div-266-l-7968">ob dû mich des lebens wers.</l>
					<l n="17" xml:id="chapter-266-div-266-l-7969">daz hete ich etswenne von gote:</l>
					<l n="18" xml:id="chapter-266-div-266-l-7970">nû ist dîn hant des worden bote</l>
					<l n="19" xml:id="chapter-266-div-266-l-7971">daz ichs danke dînem prîse."</l>
					<l n="20" xml:id="chapter-266-div-266-l-7972">sus sprach der vürste wîse:</l>
					<l n="21" xml:id="chapter-266-div-266-l-7973">"mîn leben koufe ich schône.</l>
					<l n="22" xml:id="chapter-266-div-266-l-7974">in zwein landen krône</l>
					<l n="23" xml:id="chapter-266-div-266-l-7975">treget gewaldeclîche</l>
					<l n="24" xml:id="chapter-266-div-266-l-7976">mîn bruoder, der ist rîche:</l>
					<l n="25" xml:id="chapter-266-div-266-l-7977">der nim dir swederz dû welles,</l>
					<l n="26" xml:id="chapter-266-div-266-l-7978">daz dû mich tôt niht velles.</l>
					<l n="27" xml:id="chapter-266-div-266-l-7979">ich bin im liep: er lœset mich</l>
					<l n="28" xml:id="chapter-266-div-266-l-7980">als ich gedinge wider dich.</l>
					<l n="29" xml:id="chapter-266-div-266-l-7981">dar zuo nim ich mîn herzentuom</l>
					<l n="30" xml:id="chapter-266-div-266-l-7982">von dir: dîn prîslîcher ruom</l>
				</div>
			</div>
			<div n="267" xml:id="chapter-267" type="chapter" data-level="1">
				<div xml:id="chapter-267-div-267" data-level="2">
					<l n="1" xml:id="chapter-267-div-267-l-7983">hât werdekeit an mir bezalt.</l>
					<l n="2" xml:id="chapter-267-div-267-l-7984">nû erlâz mich, küener degen balt,</l>
					<l n="3" xml:id="chapter-267-div-267-l-7985">suone gein disem wîbe</l>
					<l n="4" xml:id="chapter-267-div-267-l-7986">und gebiut mînem lîbe</l>
					<l n="5" xml:id="chapter-267-div-267-l-7987">anders swaz dîn êre sîn.</l>
					<l n="6" xml:id="chapter-267-div-267-l-7988">gein der gunêrten herzogîn</l>
					<l n="7" xml:id="chapter-267-div-267-l-7989">mac ich suone gephlegen niht,</l>
					<l n="8" xml:id="chapter-267-div-267-l-7990">swaz halt anders mir geschiht."</l>
					<l n="9" xml:id="chapter-267-div-267-l-7991">Parzivâl der hôchgemuot</l>
					<l n="10" xml:id="chapter-267-div-267-l-7992">sprach: "liute, lant noch varnde guot,</l>
					<l n="11" xml:id="chapter-267-div-267-l-7993">der deheinez mac gehelfen dir,</l>
					<l n="12" xml:id="chapter-267-div-267-l-7994">dû entuos des sicherheit gein mir,</l>
					<l n="13" xml:id="chapter-267-div-267-l-7995">daz dû gein Bertâne vars</l>
					<l n="14" xml:id="chapter-267-div-267-l-7996">und die reise niht langer spars</l>
					<l n="15" xml:id="chapter-267-div-267-l-7997">zeiner maget, die blou durch mich</l>
					<l n="16" xml:id="chapter-267-div-267-l-7998">ein man, gein dem ist mîn gerich</l>
					<l n="17" xml:id="chapter-267-div-267-l-7999">âne ir bete niht verkorn.</l>
					<l n="18" xml:id="chapter-267-div-267-l-8000">dû solt der megede wol geborn</l>
					<l n="19" xml:id="chapter-267-div-267-l-8001">sichern und mîn dienest sagen</l>
					<l n="20" xml:id="chapter-267-div-267-l-8002">oder wirt alhie erslagen.</l>
					<l n="21" xml:id="chapter-267-div-267-l-8003">sage Artûse und dem wîbe sîn,</l>
					<l n="22" xml:id="chapter-267-div-267-l-8004">in beiden von mir dienest mîn,</l>
					<l n="23" xml:id="chapter-267-div-267-l-8005">daz si mîn dienst sus letzen</l>
					<l n="24" xml:id="chapter-267-div-267-l-8006">und die maget ir slege ergetzen.</l>
					<l n="25" xml:id="chapter-267-div-267-l-8007">dar zuo wil ich schouwen</l>
					<l n="26" xml:id="chapter-267-div-267-l-8008">in dînen hulden dise vrouwen</l>
					<l n="27" xml:id="chapter-267-div-267-l-8009">mit suone âne vâre</l>
					<l n="28" xml:id="chapter-267-div-267-l-8010">oder dû muost eine bâre</l>
					<l n="29" xml:id="chapter-267-div-267-l-8011">tôt hinnen rîten,</l>
					<l n="30" xml:id="chapter-267-div-267-l-8012">wiltû michs widerstrîten:</l>
				</div>
			</div>
			<div n="268" xml:id="chapter-268" type="chapter" data-level="1">
				<div xml:id="chapter-268-div-268" data-level="2">
					<l n="1" xml:id="chapter-268-div-268-l-8013">merke diu wort und wis der werke ein wer.</l>
					<l n="2" xml:id="chapter-268-div-268-l-8014">des gip mir sicherheit alher."</l>
					<l n="3" xml:id="chapter-268-div-268-l-8015">dô sprach der herzoge Orilus</l>
					<l n="4" xml:id="chapter-268-div-268-l-8016">zem künege Parzivâl alsus:</l>
					<l n="5" xml:id="chapter-268-div-268-l-8017">"mac niemen dâ vür niht gegeben,</l>
					<l n="6" xml:id="chapter-268-div-268-l-8018">sô leiste ichz, wande ich wil noch leben."</l>
					<l n="7" xml:id="chapter-268-div-268-l-8019">durch die vorhte von ir man</l>
					<l n="8" xml:id="chapter-268-div-268-l-8020">vrou Jeschûte diu wol getân</l>
					<l n="9" xml:id="chapter-268-div-268-l-8021">strîtscheidens gar verzagete,</l>
					<l n="10" xml:id="chapter-268-div-268-l-8022">ir vîndes nôt si klagete.</l>
					<l n="11" xml:id="chapter-268-div-268-l-8023">Parzivâl in ûf verliez.</l>
					<l n="12" xml:id="chapter-268-div-268-l-8024">der vroun Jeschûten suone gehiez,</l>
					<l n="13" xml:id="chapter-268-div-268-l-8025">der betwungene vürste sprach:</l>
					<l n="14" xml:id="chapter-268-div-268-l-8026">"vrouwe, sît diz durch iuch geschach,</l>
					<l n="15" xml:id="chapter-268-div-268-l-8027">in strît diu schumphentiure mîn,</l>
					<l n="16" xml:id="chapter-268-div-268-l-8028">wol her, ir sult geküsset sîn.</l>
					<l n="17" xml:id="chapter-268-div-268-l-8029">ich hân vil prîses durch iuch verlorn:</l>
					<l n="18" xml:id="chapter-268-div-268-l-8030">waz denne? ez ist doch verkorn."</l>
					<l n="19" xml:id="chapter-268-div-268-l-8031">diu vrouwe mit ir blôzem vel</l>
					<l n="20" xml:id="chapter-268-div-268-l-8032">was zem sprunge harte snel</l>
					<l n="21" xml:id="chapter-268-div-268-l-8033">von dem pherde ûf den wasen.</l>
					<l n="22" xml:id="chapter-268-div-268-l-8034">swie daz bluot von der nasen</l>
					<l n="23" xml:id="chapter-268-div-268-l-8035">den munt im hete gemachet rôt,</l>
					<l n="24" xml:id="chapter-268-div-268-l-8036">si kuste in dô er kus gebôt.</l>
					<l n="25" xml:id="chapter-268-div-268-l-8037">dâ wart niht langer dô gebiten,</l>
					<l n="26" xml:id="chapter-268-div-268-l-8038">si beide und ouch die vrouwe riten</l>
					<l n="27" xml:id="chapter-268-div-268-l-8039">vür eine klôsen in eins velses want.</l>
					<l n="28" xml:id="chapter-268-div-268-l-8040">eine kefsen Parzivâl dâ vant,</l>
					<l n="29" xml:id="chapter-268-div-268-l-8041">ein gemâlet sper dâ bî dâ lent.</l>
					<l n="30" xml:id="chapter-268-div-268-l-8042">der einsidel der hiez Trevrizent.</l>
				</div>
			</div>
			<div n="269" xml:id="chapter-269" type="chapter" data-level="1">
				<div xml:id="chapter-269-div-269" data-level="2">
					<l n="1" xml:id="chapter-269-div-269-l-8043">Parzivâl dô mit triuwen vuor:</l>
					<l n="2" xml:id="chapter-269-div-269-l-8044">er nam daz heilectuom, drûf er swuor.</l>
					<l n="3" xml:id="chapter-269-div-269-l-8045">sus stabete er selbe sînen eit.</l>
					<l n="4" xml:id="chapter-269-div-269-l-8046">er sprach: "hân ich werdekeit</l>
					<l n="5" xml:id="chapter-269-div-269-l-8047">(ich habe si oder enhabe ir niht,</l>
					<l n="6" xml:id="chapter-269-div-269-l-8048">swer mich bî dem schilde siht,</l>
					<l n="7" xml:id="chapter-269-div-269-l-8049">der prüevet mich gein ritterschaft),</l>
					<l n="8" xml:id="chapter-269-div-269-l-8050">des namen ordenlîchiu kraft,</l>
					<l n="9" xml:id="chapter-269-div-269-l-8051">als uns des schildes ambet saget,</l>
					<l n="10" xml:id="chapter-269-div-269-l-8052">hât dicke hôhen prîs bejaget:</l>
					<l n="11" xml:id="chapter-269-div-269-l-8053">ez ist ouch noch ein hôher name.</l>
					<l n="12" xml:id="chapter-269-div-269-l-8054">mîn lîp gein werltlîcher schame</l>
					<l n="13" xml:id="chapter-269-div-269-l-8055">immer sî gewenket</l>
					<l n="14" xml:id="chapter-269-div-269-l-8056">und al mîn prîs verkrenket.</l>
					<l n="15" xml:id="chapter-269-div-269-l-8057">dirre worte sî mit werken phant</l>
					<l n="16" xml:id="chapter-269-div-269-l-8058">mîn gelücke vor der hœsten hant</l>
					<l n="17" xml:id="chapter-269-div-269-l-8059">(ich hânz dâ vür, die treget got):</l>
					<l n="18" xml:id="chapter-269-div-269-l-8060">nû müeze ich vlüsteclîchen spot</l>
					<l n="19" xml:id="chapter-269-div-269-l-8061">ze beiden lîben immer hân</l>
					<l n="20" xml:id="chapter-269-div-269-l-8062">von sîner kraft, ob missetân</l>
					<l n="21" xml:id="chapter-269-div-269-l-8063">disiu vrouwe habe, dô diz geschach</l>
					<l n="22" xml:id="chapter-269-div-269-l-8064">daz ich ir vürspan von ir brach.</l>
					<l n="23" xml:id="chapter-269-div-269-l-8065">ouch vuorte ich mêr goldes dan.</l>
					<l n="24" xml:id="chapter-269-div-269-l-8066">ich was ein tôr und niht ein man,</l>
					<l n="25" xml:id="chapter-269-div-269-l-8067">gewahsen niht bî witzen.</l>
					<l n="26" xml:id="chapter-269-div-269-l-8068">vil weinens, dâ bî switzen</l>
					<l n="27" xml:id="chapter-269-div-269-l-8069">mit jâmer dolde vil ir lîp.</l>
					<l n="28" xml:id="chapter-269-div-269-l-8070">sist benamen ein unschuldec wîp:</l>
					<l n="29" xml:id="chapter-269-div-269-l-8071">dâ enscheide ich ûz niht mêre.</l>
					<l n="30" xml:id="chapter-269-div-269-l-8072">des sî phant mîn sælde und êre:</l>
				</div>
			</div>
			<div n="270" xml:id="chapter-270" type="chapter" data-level="1">
				<div xml:id="chapter-270-div-270" data-level="2">
					<l n="1" xml:id="chapter-270-div-270-l-8073">ruocht irs, si sol unschuldec sîn.</l>
					<l n="2" xml:id="chapter-270-div-270-l-8074">sêt, gebet ir wider ir vingerlîn.</l>
					<l n="3" xml:id="chapter-270-div-270-l-8075">ir vürspan wart sô vertân,</l>
					<l n="4" xml:id="chapter-270-div-270-l-8076">daz es mîn tôrheit danc sol hân."</l>
					<l n="5" xml:id="chapter-270-div-270-l-8077">die gâbe emphienc der degen guot.</l>
					<l n="6" xml:id="chapter-270-div-270-l-8078">dô streich er von dem mundez bluot</l>
					<l n="7" xml:id="chapter-270-div-270-l-8079">und kuste sînes herzen trût.</l>
					<l n="8" xml:id="chapter-270-div-270-l-8080">ouch wart verdecket ir blôziu hût.</l>
					<l n="9" xml:id="chapter-270-div-270-l-8081">Orilus der vürste erkant</l>
					<l n="10" xml:id="chapter-270-div-270-l-8082">stiez daz vingerlîn wider an ir hant</l>
					<l n="11" xml:id="chapter-270-div-270-l-8083">und gap ir an sîn kursît:</l>
					<l n="12" xml:id="chapter-270-div-270-l-8084">der was von rîchem phelle wît,</l>
					<l n="13" xml:id="chapter-270-div-270-l-8085">mit heldes hant zehouwen.</l>
					<l n="14" xml:id="chapter-270-div-270-l-8086">ich hân doch selten vrouwen</l>
					<l n="15" xml:id="chapter-270-div-270-l-8087">wâpenröcke an gesehen tragen,</l>
					<l n="16" xml:id="chapter-270-div-270-l-8088">die wæren in strîte alsus zeslagen:</l>
					<l n="17" xml:id="chapter-270-div-270-l-8089">von ir krîe wart ouch nie turnei</l>
					<l n="18" xml:id="chapter-270-div-270-l-8090">gesameliert noch sper enzwei</l>
					<l n="19" xml:id="chapter-270-div-270-l-8091">gestochen, swâ daz solde sîn.</l>
					<l n="20" xml:id="chapter-270-div-270-l-8092">der guote knappe und Lembekîn</l>
					<l n="21" xml:id="chapter-270-div-270-l-8093">die tjost zesamene trüegen baz.</l>
					<l n="22" xml:id="chapter-270-div-270-l-8094">sus wart diu vrouwe trûrens laz.</l>
					<l n="23" xml:id="chapter-270-div-270-l-8095">dô sprach der vürste Orilus</l>
					<l n="24" xml:id="chapter-270-div-270-l-8096">aber ze Parzivâle alsus:</l>
					<l n="25" xml:id="chapter-270-div-270-l-8097">"helt, dîn unbetwungen eit</l>
					<l n="26" xml:id="chapter-270-div-270-l-8098">gît mir grôz liep und krankez leit.</l>
					<l n="27" xml:id="chapter-270-div-270-l-8099">ich hân schumphentiur gedolt,</l>
					<l n="28" xml:id="chapter-270-div-270-l-8100">diu mir vreude hât erholt:</l>
					<l n="29" xml:id="chapter-270-div-270-l-8101">jâ mac mit êren nû mîn lîp</l>
					<l n="30" xml:id="chapter-270-div-270-l-8102">ergetzen diz werde wîp,</l>
				</div>
			</div>
			<div n="271" xml:id="chapter-271" type="chapter" data-level="1">
				<div xml:id="chapter-271-div-271" data-level="2">
					<l n="1" xml:id="chapter-271-div-271-l-8103">daz ich si hulde mîn verstiez.</l>
					<l n="2" xml:id="chapter-271-div-271-l-8104">dô ich die süezen eine liez,</l>
					<l n="3" xml:id="chapter-271-div-271-l-8105">waz mohte si, swaz ir geschach?</l>
					<l n="4" xml:id="chapter-271-div-271-l-8106">dô si aber von dîner schœne sprach,</l>
					<l n="5" xml:id="chapter-271-div-271-l-8107">ich wânde dâ wære ein vriuntschaft bî.</l>
					<l n="6" xml:id="chapter-271-div-271-l-8108">nû lône dir got, sist valsches vrî:</l>
					<l n="7" xml:id="chapter-271-div-271-l-8109">ich hân unvuoge an ir getân.</l>
					<l n="8" xml:id="chapter-271-div-271-l-8110">vürz fôreist in Brizljân</l>
					<l n="9" xml:id="chapter-271-div-271-l-8111">reit ich dô in juven pois."</l>
					<l n="10" xml:id="chapter-271-div-271-l-8112">Parzivâl diz sper von Trois</l>
					<l n="11" xml:id="chapter-271-div-271-l-8113">nam und vuortez mit im dan.</l>
					<l n="12" xml:id="chapter-271-div-271-l-8114">des vergaz der wilde Taurîan,</l>
					<l n="13" xml:id="chapter-271-div-271-l-8115">Dodines bruoder, dâ.</l>
					<l n="14" xml:id="chapter-271-div-271-l-8116">nû sprechet wie oder wâ</l>
					<l n="15" xml:id="chapter-271-div-271-l-8117">die helde snahtes megen sîn.</l>
					<l n="16" xml:id="chapter-271-div-271-l-8118">helme und ir schilde heten pîn:</l>
					<l n="17" xml:id="chapter-271-div-271-l-8119">die sach man gar verhouwen.</l>
					<l n="18" xml:id="chapter-271-div-271-l-8120">Parzivâl zer vrouwen</l>
					<l n="19" xml:id="chapter-271-div-271-l-8121">nam urloup und zir âmîs.</l>
					<l n="20" xml:id="chapter-271-div-271-l-8122">dô ladete in der vürste wîs</l>
					<l n="21" xml:id="chapter-271-div-271-l-8123">mit im an sîne viurstat:</l>
					<l n="22" xml:id="chapter-271-div-271-l-8124">daz half in niht, swie vil ers bat.</l>
					<l n="23" xml:id="chapter-271-div-271-l-8125">aldâ schieden die helde sich.</l>
					<l n="24" xml:id="chapter-271-div-271-l-8126">diu âventiur wert mære mich:</l>
					<l n="25" xml:id="chapter-271-div-271-l-8127">dô Orilus der vürste erkant</l>
					<l n="26" xml:id="chapter-271-div-271-l-8128">kom dâ er sîniu poulûn vant</l>
					<l n="27" xml:id="chapter-271-div-271-l-8129">und sîner massenîe ein teil,</l>
					<l n="28" xml:id="chapter-271-div-271-l-8130">daz volc was al gelîche geil</l>
					<l n="29" xml:id="chapter-271-div-271-l-8131">daz suone was worden schîn</l>
					<l n="30" xml:id="chapter-271-div-271-l-8132">gein der sældebernden herzogîn.</l>
				</div>
			</div>
			<div n="272" xml:id="chapter-272" type="chapter" data-level="1">
				<div xml:id="chapter-272-div-272" data-level="2">
					<l n="1" xml:id="chapter-272-div-272-l-8133">daz wart niht langer dô gespart,</l>
					<l n="2" xml:id="chapter-272-div-272-l-8134">Orilus entwâpent wart,</l>
					<l n="3" xml:id="chapter-272-div-272-l-8135">bluot und râm von im er twuoc.</l>
					<l n="4" xml:id="chapter-272-div-272-l-8136">er nam die herzoginne kluoc</l>
					<l n="5" xml:id="chapter-272-div-272-l-8137">und vuorte si an die suonstat</l>
					<l n="6" xml:id="chapter-272-div-272-l-8138">und hiez bereiten in zwei bat.</l>
					<l n="7" xml:id="chapter-272-div-272-l-8139">dô lac vrou Jeschûte</l>
					<l n="8" xml:id="chapter-272-div-272-l-8140">al weinde bî ir trûte</l>
					<l n="9" xml:id="chapter-272-div-272-l-8141">vor liebe und doch vor leide niht,</l>
					<l n="10" xml:id="chapter-272-div-272-l-8142">als guotem wîbe noch geschiht.</l>
					<l n="11" xml:id="chapter-272-div-272-l-8143">ouch ist genuogen liuten kunt:</l>
					<l n="12" xml:id="chapter-272-div-272-l-8144">weinende ougen hânt süezen munt.</l>
					<l n="13" xml:id="chapter-272-div-272-l-8145">dâ von ich mêr noch sprechen wil:</l>
					<l n="14" xml:id="chapter-272-div-272-l-8146">grôz liebe ist vreude und jâmers zil.</l>
					<l n="15" xml:id="chapter-272-div-272-l-8147">swer von der liebe ir mære</l>
					<l n="16" xml:id="chapter-272-div-272-l-8148">treget ûf den seigære,</l>
					<l n="17" xml:id="chapter-272-div-272-l-8149">ob erz immer wolde wegen,</l>
					<l n="18" xml:id="chapter-272-div-272-l-8150">ez enkan niht ander schanze phlegen.</l>
					<l n="19" xml:id="chapter-272-div-272-l-8151">dâ ergienc ein suœne, des wæne ich.</l>
					<l n="20" xml:id="chapter-272-div-272-l-8152">dô vuoren si sunder baden sich.</l>
					<l n="21" xml:id="chapter-272-div-272-l-8153">zwelf klâre juncvrouwen</l>
					<l n="22" xml:id="chapter-272-div-272-l-8154">man mohte bî ir schouwen:</l>
					<l n="23" xml:id="chapter-272-div-272-l-8155">die phlâgen ir. sît si gewan</l>
					<l n="24" xml:id="chapter-272-div-272-l-8156">zorn âne ir schult von liebem man,</l>
					<l n="25" xml:id="chapter-272-div-272-l-8157">si hete ie snahtes deckekleit,</l>
					<l n="26" xml:id="chapter-272-div-272-l-8158">swie blôz si bî dem tage reit.</l>
					<l n="27" xml:id="chapter-272-div-272-l-8159">die batten dô mit vreuden sie.</l>
					<l n="28" xml:id="chapter-272-div-272-l-8160">ruochet ir nû hœren wie?</l>
					<l n="29" xml:id="chapter-272-div-272-l-8161">Orilus des innen wart,</l>
					<l n="30" xml:id="chapter-272-div-272-l-8162">âventiur von Artûses vart.</l>
				</div>
			</div>
			<div n="273" xml:id="chapter-273" type="chapter" data-level="1">
				<div xml:id="chapter-273-div-273" data-level="2">
					<l n="1" xml:id="chapter-273-div-273-l-8163">sus begunde im ein ritter sagen:</l>
					<l n="2" xml:id="chapter-273-div-273-l-8164">"ich sach ûf einen plân geslagen</l>
					<l n="3" xml:id="chapter-273-div-273-l-8165">tûsent poulûn oder mêr.</l>
					<l n="4" xml:id="chapter-273-div-273-l-8166">Artûs der rîche künec hêr,</l>
					<l n="5" xml:id="chapter-273-div-273-l-8167">der Berteneise herre,</l>
					<l n="6" xml:id="chapter-273-div-273-l-8168">liget uns hie niht verre</l>
					<l n="7" xml:id="chapter-273-div-273-l-8169">mit wünneclîcher vrouwen schar.</l>
					<l n="8" xml:id="chapter-273-div-273-l-8170">ungevertes ist ein mîle dar.</l>
					<l n="9" xml:id="chapter-273-div-273-l-8171">dâst ouch von rittern grœzlîch schal:</l>
					<l n="10" xml:id="chapter-273-div-273-l-8172">bî dem Plimizœl ze tal</l>
					<l n="11" xml:id="chapter-273-div-273-l-8173">ligent si an iewederm stade."</l>
					<l n="12" xml:id="chapter-273-div-273-l-8174">dô gâhte vaste ûz dem bade</l>
					<l n="13" xml:id="chapter-273-div-273-l-8175">der herzoge Orilus.</l>
					<l n="14" xml:id="chapter-273-div-273-l-8176">Jeschûte und er gewurben sus.</l>
					<l n="15" xml:id="chapter-273-div-273-l-8177">diu senfte süeze wol getân</l>
					<l n="16" xml:id="chapter-273-div-273-l-8178">gienc ouch ûz ir bade sân</l>
					<l n="17" xml:id="chapter-273-div-273-l-8179">an sîn bette: dâ wart trûrens rât.</l>
					<l n="18" xml:id="chapter-273-div-273-l-8180">ir lide gedienden bezzer wât</l>
					<l n="19" xml:id="chapter-273-div-273-l-8181">denne si dâ vor truoc lange.</l>
					<l n="20" xml:id="chapter-273-div-273-l-8182">mit nâhem umbevange</l>
					<l n="21" xml:id="chapter-273-div-273-l-8183">behielt ir minne vreuden prîs,</l>
					<l n="22" xml:id="chapter-273-div-273-l-8184">der vürstinne und des vürsten wîs.</l>
					<l n="23" xml:id="chapter-273-div-273-l-8185">juncvrouwen kleiten ir vrouwen sân,</l>
					<l n="24" xml:id="chapter-273-div-273-l-8186">sîn harnas truoc man dar dem man.</l>
					<l n="25" xml:id="chapter-273-div-273-l-8187">Jeschûten wât man muoste loben.</l>
					<l n="26" xml:id="chapter-273-div-273-l-8188">vogele gevangen ûf dem kloben</l>
					<l n="27" xml:id="chapter-273-div-273-l-8189">si mit vreuden âzen.</l>
					<l n="28" xml:id="chapter-273-div-273-l-8190">dô si an ir bette sâzen,</l>
					<l n="29" xml:id="chapter-273-div-273-l-8191">vrou Jeschûte etslîchen kus</l>
					<l n="30" xml:id="chapter-273-div-273-l-8192">emphienc: den gap ir Orilus.</l>
				</div>
			</div>
			<div n="274" xml:id="chapter-274" type="chapter" data-level="1">
				<div xml:id="chapter-274-div-274" data-level="2">
					<l n="1" xml:id="chapter-274-div-274-l-8193">dô zôch man der vrouwen wert</l>
					<l n="2" xml:id="chapter-274-div-274-l-8194">starc wol gênde ein schœne phert,</l>
					<l n="3" xml:id="chapter-274-div-274-l-8195">gesatelt und gezoumet wol.</l>
					<l n="4" xml:id="chapter-274-div-274-l-8196">man huop si drûf, diu rîten sol</l>
					<l n="5" xml:id="chapter-274-div-274-l-8197">dannen mit ir küenem man.</l>
					<l n="6" xml:id="chapter-274-div-274-l-8198">sîn ors wart gewâpent sân,</l>
					<l n="7" xml:id="chapter-274-div-274-l-8199">rehte als erz gein strîte reit.</l>
					<l n="8" xml:id="chapter-274-div-274-l-8200">sîn swert, dâ mite er stages streit,</l>
					<l n="9" xml:id="chapter-274-div-274-l-8201">man vorn an den satel hienc.</l>
					<l n="10" xml:id="chapter-274-div-274-l-8202">von vuoz ûf gewâpent gienc</l>
					<l n="11" xml:id="chapter-274-div-274-l-8203">Orilus zem orse sîn:</l>
					<l n="12" xml:id="chapter-274-div-274-l-8204">er spranc drûf vor der herzogîn.</l>
					<l n="13" xml:id="chapter-274-div-274-l-8205">Jeschûte und er vuoren dan zehant.</l>
					<l n="14" xml:id="chapter-274-div-274-l-8206">sîne massenîe gein Lalant</l>
					<l n="15" xml:id="chapter-274-div-274-l-8207">bat er alle kêren,</l>
					<l n="16" xml:id="chapter-274-div-274-l-8208">wan ein ritter solde in lêren</l>
					<l n="17" xml:id="chapter-274-div-274-l-8209">gein Artûse rîten.</l>
					<l n="18" xml:id="chapter-274-div-274-l-8210">er bat daz volc des bîten.</l>
					<l n="19" xml:id="chapter-274-div-274-l-8211">si kômen Artûs sô nâhen,</l>
					<l n="20" xml:id="chapter-274-div-274-l-8212">daz si sîniu poulûn sâhen</l>
					<l n="21" xml:id="chapter-274-div-274-l-8213">vil nâhe ein mîlez wazzer nider.</l>
					<l n="22" xml:id="chapter-274-div-274-l-8214">der vürste sande den ritter wider,</l>
					<l n="23" xml:id="chapter-274-div-274-l-8215">der in gewîset hete dar:</l>
					<l n="24" xml:id="chapter-274-div-274-l-8216">vrou Jeschûte diu wol gevar</l>
					<l n="25" xml:id="chapter-274-div-274-l-8217">was sîn gesinde und niemen mêr.</l>
					<l n="26" xml:id="chapter-274-div-274-l-8218">der unlôse Artûs niht ze hêr</l>
					<l n="27" xml:id="chapter-274-div-274-l-8219">was gegangen, dô er sâbents gaz,</l>
					<l n="28" xml:id="chapter-274-div-274-l-8220">ûf einen plân: umbe in dâ saz</l>
					<l n="29" xml:id="chapter-274-div-274-l-8221">diu werde massenîe.</l>
					<l n="30" xml:id="chapter-274-div-274-l-8222">Orilus der valsches vrîe</l>
				</div>
			</div>
			<div n="275" xml:id="chapter-275" type="chapter" data-level="1">
				<div xml:id="chapter-275-div-275" data-level="2">
					<l n="1" xml:id="chapter-275-div-275-l-8223">kom an den selben rinc geriten.</l>
					<l n="2" xml:id="chapter-275-div-275-l-8224">sîn helm, sîn schilt was sô versniten,</l>
					<l n="3" xml:id="chapter-275-div-275-l-8225">daz niemen dran kôs deheiniu mâl:</l>
					<l n="4" xml:id="chapter-275-div-275-l-8226">die slege vrumte Parzivâl.</l>
					<l n="5" xml:id="chapter-275-div-275-l-8227">von dem orse stuont der küene man,</l>
					<l n="6" xml:id="chapter-275-div-275-l-8228">vrou Jeschûte emphienc ez sân:</l>
					<l n="7" xml:id="chapter-275-div-275-l-8229">vil juncherren dar nâher spranc.</l>
					<l n="8" xml:id="chapter-275-div-275-l-8230">umbe in und um si was grôz gedranc.</l>
					<l n="9" xml:id="chapter-275-div-275-l-8231">si jâhen: "wir suln der orse phlegen."</l>
					<l n="10" xml:id="chapter-275-div-275-l-8232">Orilus der werde degen</l>
					<l n="11" xml:id="chapter-275-div-275-l-8233">legete schildes schirben ûf daz gras.</l>
					<l n="12" xml:id="chapter-275-div-275-l-8234">nâch ir, durch die er komen was,</l>
					<l n="13" xml:id="chapter-275-div-275-l-8235">begunde er vrâgen al zehant.</l>
					<l n="14" xml:id="chapter-275-div-275-l-8236">vroun Cunnewâren de Lalant</l>
					<l n="15" xml:id="chapter-275-div-275-l-8237">zeicte man im, wâ diu saz.</l>
					<l n="16" xml:id="chapter-275-div-275-l-8238">ir site man gein prîse maz.</l>
					<l n="17" xml:id="chapter-275-div-275-l-8239">gewâpent er sô nâhe gienc,</l>
					<l n="18" xml:id="chapter-275-div-275-l-8240">künec und diu künegîn in emphienc:</l>
					<l n="19" xml:id="chapter-275-div-275-l-8241">er dancte in und bôt fîanze sân</l>
					<l n="20" xml:id="chapter-275-div-275-l-8242">sîner swester wol getân.</l>
					<l n="21" xml:id="chapter-275-div-275-l-8243">bî den trachen ûf dem kursît</l>
					<l n="22" xml:id="chapter-275-div-275-l-8244">erkande si in wol, wan ein strît.</l>
					<l n="23" xml:id="chapter-275-div-275-l-8245">si sprach: "dû bist der bruoder mîn.</l>
					<l n="24" xml:id="chapter-275-div-275-l-8246">Orilus oder Lehelîn,</l>
					<l n="25" xml:id="chapter-275-div-275-l-8247">ich nim iuwer deweders sicherheit.</l>
					<l n="26" xml:id="chapter-275-div-275-l-8248">ir wâret mir beide ie bereit</l>
					<l n="27" xml:id="chapter-275-div-275-l-8249">ze dieneste als ich iuch gebat:</l>
					<l n="28" xml:id="chapter-275-div-275-l-8250">mir wære ûf den triuwen mat,</l>
					<l n="29" xml:id="chapter-275-div-275-l-8251">solde ich gein iu kriegen</l>
					<l n="30" xml:id="chapter-275-div-275-l-8252">und mîn selber zuht betriegen."</l>
				</div>
			</div>
			<div n="276" xml:id="chapter-276" type="chapter" data-level="1">
				<div xml:id="chapter-276-div-276" data-level="2">
					<l n="1" xml:id="chapter-276-div-276-l-8253">der vürste kniete vor der maget.</l>
					<l n="2" xml:id="chapter-276-div-276-l-8254">er sprach: "dû hâs al wâr gesaget:</l>
					<l n="3" xml:id="chapter-276-div-276-l-8255">ich binz dîn bruoder Orilus.</l>
					<l n="4" xml:id="chapter-276-div-276-l-8256">der rôte ritter twanc mich sus,</l>
					<l n="5" xml:id="chapter-276-div-276-l-8257">daz ich dir sicherheit muoz geben:</l>
					<l n="6" xml:id="chapter-276-div-276-l-8258">dâ mite erkoufte ich dô mîn leben.</l>
					<l n="7" xml:id="chapter-276-div-276-l-8259">die emphâch, sô wirt hie gar getân</l>
					<l n="8" xml:id="chapter-276-div-276-l-8260">als ich gein im gelobet hân."</l>
					<l n="9" xml:id="chapter-276-div-276-l-8261">dô emphienc si triuwe in wîze hant</l>
					<l n="10" xml:id="chapter-276-div-276-l-8262">von im der truoc den serpant,</l>
					<l n="11" xml:id="chapter-276-div-276-l-8263">und liez in ledec. dô daz geschach,</l>
					<l n="12" xml:id="chapter-276-div-276-l-8264">dô stuont er ûf unde sprach:</l>
					<l n="13" xml:id="chapter-276-div-276-l-8265">"ich sol und muoz durch triuwe klagen.</l>
					<l n="14" xml:id="chapter-276-div-276-l-8266">ouwê wer hât dich geslagen?</l>
					<l n="15" xml:id="chapter-276-div-276-l-8267">dîne slege tuont mir nimmer wol:</l>
					<l n="16" xml:id="chapter-276-div-276-l-8268">wirts zît daz ich die rechen sol,</l>
					<l n="17" xml:id="chapter-276-div-276-l-8269">ich ginner den, swerz ruochet sehen,</l>
					<l n="18" xml:id="chapter-276-div-276-l-8270">daz mir grôz leit ist dran geschehen.</l>
					<l n="19" xml:id="chapter-276-div-276-l-8271">ouch hilfet mirz klagen der küenste man</l>
					<l n="20" xml:id="chapter-276-div-276-l-8272">den muoter ie zer werlt gewan:</l>
					<l n="21" xml:id="chapter-276-div-276-l-8273">der nennet sich der ritter rôt.</l>
					<l n="22" xml:id="chapter-276-div-276-l-8274">her künec, vrou künegîn, er enbôt</l>
					<l n="23" xml:id="chapter-276-div-276-l-8275">iu beiden samt den dienest sîn,</l>
					<l n="24" xml:id="chapter-276-div-276-l-8276">dar zuo benamen der swester mîn:</l>
					<l n="25" xml:id="chapter-276-div-276-l-8277">er bitet sîn dienst iuch letzen</l>
					<l n="26" xml:id="chapter-276-div-276-l-8278">und dise maget ir slege ergetzen.</l>
					<l n="27" xml:id="chapter-276-div-276-l-8279">ouch hete ichs dô genozzen</l>
					<l n="28" xml:id="chapter-276-div-276-l-8280">gein dem helde unverdrozzen,</l>
					<l n="29" xml:id="chapter-276-div-276-l-8281">wesse er wie si mich bestêt</l>
					<l n="30" xml:id="chapter-276-div-276-l-8282">und mir ir leit ze herzen gêt."</l>
				</div>
			</div>
			<div n="277" xml:id="chapter-277" type="chapter" data-level="1">
				<div xml:id="chapter-277-div-277" data-level="2">
					<l n="1" xml:id="chapter-277-div-277-l-8283">Keie erwarp dô niuwen haz</l>
					<l n="2" xml:id="chapter-277-div-277-l-8284">von rittern und vrouwen, swer dâ saz</l>
					<l n="3" xml:id="chapter-277-div-277-l-8285">am stade bî dem Plimizœl.</l>
					<l n="4" xml:id="chapter-277-div-277-l-8286">Gâwân und Jofreit fîz îdœl</l>
					<l n="5" xml:id="chapter-277-div-277-l-8287">und des nôt ir habet gehœret ê,</l>
					<l n="6" xml:id="chapter-277-div-277-l-8288">der gevangene künec Clâmidê,</l>
					<l n="7" xml:id="chapter-277-div-277-l-8289">und anders manec werder man</l>
					<l n="8" xml:id="chapter-277-div-277-l-8290">(ir namen ich wol genennen kan,</l>
					<l n="9" xml:id="chapter-277-div-277-l-8291">wan daz ichz niht wil lengen),</l>
					<l n="10" xml:id="chapter-277-div-277-l-8292">die begunden sich dô mengen.</l>
					<l n="11" xml:id="chapter-277-div-277-l-8293">ir dienst mit zühten wart gedolt.</l>
					<l n="12" xml:id="chapter-277-div-277-l-8294">vrou Jeschûte wart geholt</l>
					<l n="13" xml:id="chapter-277-div-277-l-8295">ûf ir pherde, aldâ si saz.</l>
					<l n="14" xml:id="chapter-277-div-277-l-8296">der künec Artûs niht vergaz</l>
					<l n="15" xml:id="chapter-277-div-277-l-8297">und ouch diu künegîn, sîn wîp,</l>
					<l n="16" xml:id="chapter-277-div-277-l-8298">si emphiengen Jeschûten lîp.</l>
					<l n="17" xml:id="chapter-277-div-277-l-8299">von vrouwen dâ manec kus geschach.</l>
					<l n="18" xml:id="chapter-277-div-277-l-8300">Artûs ze Jeschûten sprach:</l>
					<l n="19" xml:id="chapter-277-div-277-l-8301">"iuwern vater, den künec von Karnant,</l>
					<l n="20" xml:id="chapter-277-div-277-l-8302">Lacken hân ich des erkant,</l>
					<l n="21" xml:id="chapter-277-div-277-l-8303">daz ich iuwern kumber klagete,</l>
					<l n="22" xml:id="chapter-277-div-277-l-8304">sît man mir in zem êrsten sagete.</l>
					<l n="23" xml:id="chapter-277-div-277-l-8305">ouch sît ir selbe sô wol getân,</l>
					<l n="24" xml:id="chapter-277-div-277-l-8306">es solde iuch vriunt erlâzen hân,</l>
					<l n="25" xml:id="chapter-277-div-277-l-8307">wan iuwer minneclîcher blic</l>
					<l n="26" xml:id="chapter-277-div-277-l-8308">behielt den prîs ze Kanedic:</l>
					<l n="27" xml:id="chapter-277-div-277-l-8309">durch iuwer schœne mære</l>
					<l n="28" xml:id="chapter-277-div-277-l-8310">beleip iu der sparwære,</l>
					<l n="29" xml:id="chapter-277-div-277-l-8311">iuwer hant er dannen reit.</l>
					<l n="30" xml:id="chapter-277-div-277-l-8312">swie mir von Oriluse leit</l>
				</div>
			</div>
			<div n="278" xml:id="chapter-278" type="chapter" data-level="1">
				<div xml:id="chapter-278-div-278" data-level="2">
					<l n="1" xml:id="chapter-278-div-278-l-8313">geschæhe, ich engunde iu trûrens niht</l>
					<l n="2" xml:id="chapter-278-div-278-l-8314">noch engetuon swâz geschiht.</l>
					<l n="3" xml:id="chapter-278-div-278-l-8315">mirst liep daz ir die hulde hât</l>
					<l n="4" xml:id="chapter-278-div-278-l-8316">und daz ir vrouwenlîche wât</l>
					<l n="5" xml:id="chapter-278-div-278-l-8317">traget nâch iuwer grôzen nôt."</l>
					<l n="6" xml:id="chapter-278-div-278-l-8318">si sprach: "herre, daz vergelde iu got:</l>
					<l n="7" xml:id="chapter-278-div-278-l-8319">dar an ir hœhet iuwern prîs."</l>
					<l n="8" xml:id="chapter-278-div-278-l-8320">Jeschûten und ir âmîs</l>
					<l n="9" xml:id="chapter-278-div-278-l-8321">vrou Cunnewâre de Lalant</l>
					<l n="10" xml:id="chapter-278-div-278-l-8322">dannen vuorte sâ zehant</l>
					<l n="11" xml:id="chapter-278-div-278-l-8323">einhalp an des küneges rinc.</l>
					<l n="12" xml:id="chapter-278-div-278-l-8324">über eines brunnen ursprinc</l>
					<l n="13" xml:id="chapter-278-div-278-l-8325">stuont ir poulûn ûf dem plân,</l>
					<l n="14" xml:id="chapter-278-div-278-l-8326">als ez obene ein trache in sînen klân</l>
					<l n="15" xml:id="chapter-278-div-278-l-8327">hete sganzen aphels halben teil.</l>
					<l n="16" xml:id="chapter-278-div-278-l-8328">den trachen zugen vier wintseil,</l>
					<l n="17" xml:id="chapter-278-div-278-l-8329">rehte als er lebendec dâ vlüge</l>
					<l n="18" xml:id="chapter-278-div-278-l-8330">undz poulûn gein den lüften züge.</l>
					<l n="19" xml:id="chapter-278-div-278-l-8331">dâ bî erkandez Orilus,</l>
					<l n="20" xml:id="chapter-278-div-278-l-8332">wan sîniu wâpen wâren sus.</l>
					<l n="21" xml:id="chapter-278-div-278-l-8333">er wart entwâpent drunde,</l>
					<l n="22" xml:id="chapter-278-div-278-l-8334">sîn süeziu swester kunde</l>
					<l n="23" xml:id="chapter-278-div-278-l-8335">im bieten êre und gemach.</l>
					<l n="24" xml:id="chapter-278-div-278-l-8336">über al diu massenîe sprach,</l>
					<l n="25" xml:id="chapter-278-div-278-l-8337">des rôten ritters ellen</l>
					<l n="26" xml:id="chapter-278-div-278-l-8338">næme den prîs zeinem gesellen:</l>
					<l n="27" xml:id="chapter-278-div-278-l-8339">des jâhen si âne rûnen.</l>
					<l n="28" xml:id="chapter-278-div-278-l-8340">Keie bat Kingrûnen</l>
					<l n="29" xml:id="chapter-278-div-278-l-8341">Orilus dienen an sîner stat.</l>
					<l n="30" xml:id="chapter-278-div-278-l-8342">er kundez wol, den ers dâ bat,</l>
				</div>
			</div>
			<div n="279" xml:id="chapter-279" type="chapter" data-level="1">
				<div xml:id="chapter-279-div-279" data-level="2">
					<l n="1" xml:id="chapter-279-div-279-l-8343">wande er hetes vil getân</l>
					<l n="2" xml:id="chapter-279-div-279-l-8344">vor Clâmidê ze Brandigân.</l>
					<l n="3" xml:id="chapter-279-div-279-l-8345">Keie durch daz sîn dienest liez:</l>
					<l n="4" xml:id="chapter-279-div-279-l-8346">unsælde in svürsten swester hiez</l>
					<l n="5" xml:id="chapter-279-div-279-l-8347">ze sêre âlûnen mit einem stabe.</l>
					<l n="6" xml:id="chapter-279-div-279-l-8348">durch zuht entweich er dienstes abe:</l>
					<l n="7" xml:id="chapter-279-div-279-l-8349">ouch was diu schulde niht verkorn</l>
					<l n="8" xml:id="chapter-279-div-279-l-8350">von der megede wol geborn.</l>
					<l n="9" xml:id="chapter-279-div-279-l-8351">doch schuof er spîse dar genuoc:</l>
					<l n="10" xml:id="chapter-279-div-279-l-8352">Kingrûnz vür Orilusen truoc,</l>
					<l n="11" xml:id="chapter-279-div-279-l-8353">Cunnewâre diu lobes spîse</l>
					<l n="12" xml:id="chapter-279-div-279-l-8354">sneit ir bruoder sîne spîse</l>
					<l n="13" xml:id="chapter-279-div-279-l-8355">mit ir blanken linden hant.</l>
					<l n="14" xml:id="chapter-279-div-279-l-8356">vrou Jeschûte von Karnant</l>
					<l n="15" xml:id="chapter-279-div-279-l-8357">mit wîplîchen zühten az.</l>
					<l n="16" xml:id="chapter-279-div-279-l-8358">Artûs der künec niht vergaz,</l>
					<l n="17" xml:id="chapter-279-div-279-l-8359">er enkœme dâ diu zwei sâzen</l>
					<l n="18" xml:id="chapter-279-div-279-l-8360">und vriuntlîchen âzen.</l>
					<l n="19" xml:id="chapter-279-div-279-l-8361">dô sprach er: "gezzet ir hînte übele hie,</l>
					<l n="20" xml:id="chapter-279-div-279-l-8362">ez enwart iedoch mîn wille nie:</l>
					<l n="21" xml:id="chapter-279-div-279-l-8363">ir engesâzet nie über wirtes brôt,</l>
					<l n="22" xml:id="chapter-279-div-279-l-8364">derz iu mit bezzerm willen bôt</l>
					<l n="23" xml:id="chapter-279-div-279-l-8365">sô gar âne wankes vâre.</l>
					<l n="24" xml:id="chapter-279-div-279-l-8366">mîn vrou Cunnewâre,</l>
					<l n="25" xml:id="chapter-279-div-279-l-8367">ir sult iuwers bruoder hie wol phlegen.</l>
					<l n="26" xml:id="chapter-279-div-279-l-8368">guote naht gebe iu der gotes segen."</l>
					<l n="27" xml:id="chapter-279-div-279-l-8369">Artûs vuor slâfen dô.</l>
					<l n="28" xml:id="chapter-279-div-279-l-8370">Oriluse wart gebettet sô,</l>
					<l n="29" xml:id="chapter-279-div-279-l-8371">dâ sîn vrou Jeschûte phlac</l>
					<l n="30" xml:id="chapter-279-div-279-l-8372">geselleclîche unz an den tac.</l>
				</div>
			</div>
			<div n="280" xml:id="chapter-280" type="chapter" data-level="1">
				<div xml:id="chapter-280-div-280" data-level="2">
					<l n="1" xml:id="chapter-280-div-280-l-8373">Welt ir nû hœren wie Artûs</l>
					<l n="2" xml:id="chapter-280-div-280-l-8374">von Karidœl ûz sînem hûs</l>
					<l n="3" xml:id="chapter-280-div-280-l-8375">und ouch von sînem lande schiet?</l>
					<l n="4" xml:id="chapter-280-div-280-l-8376">als im diu massenîe riet,</l>
					<l n="5" xml:id="chapter-280-div-280-l-8377">sus reit er mit den werden</l>
					<l n="6" xml:id="chapter-280-div-280-l-8378">sîns landes und ander erden,</l>
					<l n="7" xml:id="chapter-280-div-280-l-8379">diz mære giht, den ahten tac</l>
					<l n="8" xml:id="chapter-280-div-280-l-8380">sô, daz er suochennes phlac</l>
					<l n="9" xml:id="chapter-280-div-280-l-8381">den, der sich der ritter rôt</l>
					<l n="10" xml:id="chapter-280-div-280-l-8382">nande und im solh êre bôt</l>
					<l n="11" xml:id="chapter-280-div-280-l-8383">daz er in schiet von kumber grôz,</l>
					<l n="12" xml:id="chapter-280-div-280-l-8384">dô er den künec îthêren schôz</l>
					<l n="13" xml:id="chapter-280-div-280-l-8385">und Clâmidên und Kingrûnen</l>
					<l n="14" xml:id="chapter-280-div-280-l-8386">ouch sande gein den Bertûnen</l>
					<l n="15" xml:id="chapter-280-div-280-l-8387">in sînen hof besunder.</l>
					<l n="16" xml:id="chapter-280-div-280-l-8388">über die tavelrunder</l>
					<l n="17" xml:id="chapter-280-div-280-l-8389">wolde er in durch gesellekeit</l>
					<l n="18" xml:id="chapter-280-div-280-l-8390">laden: durch daz er nâch im reit</l>
					<l n="19" xml:id="chapter-280-div-280-l-8391">alsô bescheidenlîche.</l>
					<l n="20" xml:id="chapter-280-div-280-l-8392">beide arme und rîche,</l>
					<l n="21" xml:id="chapter-280-div-280-l-8393">die schildes ambet ane want,</l>
					<l n="22" xml:id="chapter-280-div-280-l-8394">lobeten Artûses hant,</l>
					<l n="23" xml:id="chapter-280-div-280-l-8395">swâ si sæhen ritterschaft,</l>
					<l n="24" xml:id="chapter-280-div-280-l-8396">daz is durch ir gelübede kraft</l>
					<l n="25" xml:id="chapter-280-div-280-l-8397">deheine tjost entæten,</l>
					<l n="26" xml:id="chapter-280-div-280-l-8398">ez enwære ob si in bæten</l>
					<l n="27" xml:id="chapter-280-div-280-l-8399">daz er si lieze strîten.</l>
					<l n="28" xml:id="chapter-280-div-280-l-8400">er jach: wir müezen rîten</l>
					<l n="29" xml:id="chapter-280-div-280-l-8401">in manec lant, daz ritters tât</l>
					<l n="30" xml:id="chapter-280-div-280-l-8402">uns wol ze gegenstrîte hât:</l>
				</div>
			</div>
			<div n="281" xml:id="chapter-281" type="chapter" data-level="1">
				<div xml:id="chapter-281-div-281" data-level="2">
					<l n="1" xml:id="chapter-281-div-281-l-8403">ûf gerihtiu sper wir müezen sehen.</l>
					<l n="2" xml:id="chapter-281-div-281-l-8404">welt ir danne vür ein ander schehen</l>
					<l n="3" xml:id="chapter-281-div-281-l-8405">alsô vreche rüden, den meisters hant</l>
					<l n="4" xml:id="chapter-281-div-281-l-8406">abe stroufet ir bant,</l>
					<l n="5" xml:id="chapter-281-div-281-l-8407">dar zuo trage ich niht willen.</l>
					<l n="6" xml:id="chapter-281-div-281-l-8408">ich sol den schal gestillen:</l>
					<l n="7" xml:id="chapter-281-div-281-l-8409">ich hilfe iu swâs niht rât mac sîn.</l>
					<l n="8" xml:id="chapter-281-div-281-l-8410">des wartet an daz ellen mîn.</l>
					<l n="9" xml:id="chapter-281-div-281-l-8411">dise gelübede habet ir wol vernomen."</l>
					<l n="10" xml:id="chapter-281-div-281-l-8412">welt ir nû hœren war sî komen</l>
					<l n="11" xml:id="chapter-281-div-281-l-8413">Parzivâl der Wâleis?</l>
					<l n="12" xml:id="chapter-281-div-281-l-8414">von snêwe was ein niuwe leis</l>
					<l n="13" xml:id="chapter-281-div-281-l-8415">des nahtes vaste ûf in gesnît.</l>
					<l n="14" xml:id="chapter-281-div-281-l-8416">ez enwas iedoch niht snêwes zît,</l>
					<l n="15" xml:id="chapter-281-div-281-l-8417">ist ez als ichz vernomen hân.</l>
					<l n="16" xml:id="chapter-281-div-281-l-8418">Artûs der meienbære man,</l>
					<l n="17" xml:id="chapter-281-div-281-l-8419">swaz man ie von dem gesprach,</l>
					<l n="18" xml:id="chapter-281-div-281-l-8420">zeinen phingesten daz geschach</l>
					<l n="19" xml:id="chapter-281-div-281-l-8421">oder in des meien bluomenzît.</l>
					<l n="20" xml:id="chapter-281-div-281-l-8422">waz man im süezes luftes gît!</l>
					<l n="21" xml:id="chapter-281-div-281-l-8423">diz mære ist hie vaste undersniten:</l>
					<l n="22" xml:id="chapter-281-div-281-l-8424">ez parrieret sich mit snêwes siten.</l>
					<l n="23" xml:id="chapter-281-div-281-l-8425">sîne valkenære von Karidœl</l>
					<l n="24" xml:id="chapter-281-div-281-l-8426">riten sâbents zuo den Plimizœl</l>
					<l n="25" xml:id="chapter-281-div-281-l-8427">durch beizen, dâ si schaden kurn:</l>
					<l n="26" xml:id="chapter-281-div-281-l-8428">ir besten valken si verlurn,</l>
					<l n="27" xml:id="chapter-281-div-281-l-8429">der gâhte von in balde</l>
					<l n="28" xml:id="chapter-281-div-281-l-8430">und stuont die naht ze walde.</l>
					<l n="29" xml:id="chapter-281-div-281-l-8431">von überkrüphe daz geschach,</l>
					<l n="30" xml:id="chapter-281-div-281-l-8432">daz im was von dem luoder gâch.</l>
				</div>
			</div>
			<div n="282" xml:id="chapter-282" type="chapter" data-level="1">
				<div xml:id="chapter-282-div-282" data-level="2">
					<l n="1" xml:id="chapter-282-div-282-l-8433">die naht bî Parzivâle er stuont,</l>
					<l n="2" xml:id="chapter-282-div-282-l-8434">dâ in beiden was der walt unkunt</l>
					<l n="3" xml:id="chapter-282-div-282-l-8435">und dâ si beide sêre vrôs.</l>
					<l n="4" xml:id="chapter-282-div-282-l-8436">dô Parzivâl den tac erkôs,</l>
					<l n="5" xml:id="chapter-282-div-282-l-8437">im was versnît sîn phades ban:</l>
					<l n="6" xml:id="chapter-282-div-282-l-8438">vil ungevertes reit er dan</l>
					<l n="7" xml:id="chapter-282-div-282-l-8439">über ronen und über manegen stein.</l>
					<l n="8" xml:id="chapter-282-div-282-l-8440">der tac ie lanc hôher schein.</l>
					<l n="9" xml:id="chapter-282-div-282-l-8441">ouch begunde liuhten sich der walt,</l>
					<l n="10" xml:id="chapter-282-div-282-l-8442">wan daz ein rone was gevalt</l>
					<l n="11" xml:id="chapter-282-div-282-l-8443">ûf einem plân, zuo dem er sleich</l>
					<l n="12" xml:id="chapter-282-div-282-l-8444">(Artûs valke al mite streich),</l>
					<l n="13" xml:id="chapter-282-div-282-l-8445">dâ wol tûsent gense lâgen.</l>
					<l n="14" xml:id="chapter-282-div-282-l-8446">dâ wart ein michel gâgen:</l>
					<l n="15" xml:id="chapter-282-div-282-l-8447">mit hurte vlouc er under sie,</l>
					<l n="16" xml:id="chapter-282-div-282-l-8448">der valke und sluoc ir eine hie,</l>
					<l n="17" xml:id="chapter-282-div-282-l-8449">daz si im harte kûme enbrast</l>
					<l n="18" xml:id="chapter-282-div-282-l-8450">under des gevallen ronen ast.</l>
					<l n="19" xml:id="chapter-282-div-282-l-8451">an ir hôhem vluge wart ir wê:</l>
					<l n="20" xml:id="chapter-282-div-282-l-8452">ûz ir wunden ûf den snê</l>
					<l n="21" xml:id="chapter-282-div-282-l-8453">vielen drî bluotes zeher rôt,</l>
					<l n="22" xml:id="chapter-282-div-282-l-8454">die Parzivâle vuocten nôt.</l>
					<l n="23" xml:id="chapter-282-div-282-l-8455">von sînen triuwen daz geschach.</l>
					<l n="24" xml:id="chapter-282-div-282-l-8456">dô er die bluotes zeher sach</l>
					<l n="25" xml:id="chapter-282-div-282-l-8457">ûf dem snê (der was al wîz),</l>
					<l n="26" xml:id="chapter-282-div-282-l-8458">dô dâhte er: "wer hât sînen vlîz</l>
					<l n="27" xml:id="chapter-282-div-282-l-8459">gewant an dise varwe klâr?</l>
					<l n="28" xml:id="chapter-282-div-282-l-8460">Condwîrâmûrs, sich mac vür wâr</l>
					<l n="29" xml:id="chapter-282-div-282-l-8461">disiu varwe dir gelîchen.</l>
					<l n="30" xml:id="chapter-282-div-282-l-8462">mich wil got sælden rîchen,</l>
				</div>
			</div>
			<div n="283" xml:id="chapter-283" type="chapter" data-level="1">
				<div xml:id="chapter-283-div-283" data-level="2">
					<l n="1" xml:id="chapter-283-div-283-l-8463">sît ich dir hie gelîchez vant.</l>
					<l n="2" xml:id="chapter-283-div-283-l-8464">gêret sî diu gotes hant</l>
					<l n="3" xml:id="chapter-283-div-283-l-8465">und al diu krêâtiure sîn.</l>
					<l n="4" xml:id="chapter-283-div-283-l-8466">Condwîrâmûrs, hie liget dîn schîn,</l>
					<l n="5" xml:id="chapter-283-div-283-l-8467">sît der snê dem bluote wîze bôt</l>
					<l n="6" xml:id="chapter-283-div-283-l-8468">und ez den snê sus machet rôt.</l>
					<l n="7" xml:id="chapter-283-div-283-l-8469">Condwîrâmûrs,</l>
					<l n="8" xml:id="chapter-283-div-283-l-8470">dem gelîchet sich dîn bêâ curs:</l>
					<l n="9" xml:id="chapter-283-div-283-l-8471">des enbistû niht erlâzen."</l>
					<l n="10" xml:id="chapter-283-div-283-l-8472">des heldes ougen mâzen,</l>
					<l n="11" xml:id="chapter-283-div-283-l-8473">als ez dort was ergangen,</l>
					<l n="12" xml:id="chapter-283-div-283-l-8474">zwêne zeher an ir wangen,</l>
					<l n="13" xml:id="chapter-283-div-283-l-8475">den dritten an ir kinne.</l>
					<l n="14" xml:id="chapter-283-div-283-l-8476">er phlac der wâren minne</l>
					<l n="15" xml:id="chapter-283-div-283-l-8477">gein ir gar âne wenken.</l>
					<l n="16" xml:id="chapter-283-div-283-l-8478">sus begunde er sich verdenken,</l>
					<l n="17" xml:id="chapter-283-div-283-l-8479">unz daz er unversunnen hielt.</l>
					<l n="18" xml:id="chapter-283-div-283-l-8480">diu starke minne sîn dâ wielt:</l>
					<l n="19" xml:id="chapter-283-div-283-l-8481">solhe nôt vuocte im sîn wîp,</l>
					<l n="20" xml:id="chapter-283-div-283-l-8482">dirre varwe truoc gelîchen lîp</l>
					<l n="21" xml:id="chapter-283-div-283-l-8483">von Pelrapeire diu künegin.</l>
					<l n="22" xml:id="chapter-283-div-283-l-8484">diu zucte im wizzenlîchen sin:</l>
					<l n="23" xml:id="chapter-283-div-283-l-8485">sus hielt er als er sliefe.</l>
					<l n="24" xml:id="chapter-283-div-283-l-8486">wer dâ zuo zim liefe?</l>
					<l n="25" xml:id="chapter-283-div-283-l-8487">Cunnewâren garzûn was gesant</l>
					<l n="26" xml:id="chapter-283-div-283-l-8488">(der solde gegen Lalant),</l>
					<l n="27" xml:id="chapter-283-div-283-l-8489">der sach an den stunden</l>
					<l n="28" xml:id="chapter-283-div-283-l-8490">einen helm mit maneger wunden</l>
					<l n="29" xml:id="chapter-283-div-283-l-8491">und einen schilt gar verhouwen.</l>
					<l n="30" xml:id="chapter-283-div-283-l-8492">in dienste sknappen vrouwen</l>
				</div>
			</div>
			<div n="284" xml:id="chapter-284" type="chapter" data-level="1">
				<div xml:id="chapter-284-div-284" data-level="2">
					<l n="1" xml:id="chapter-284-div-284-l-8493">dâ hielt gezimiert ein degen,</l>
					<l n="2" xml:id="chapter-284-div-284-l-8494">als er tjostierens wolde phlegen,</l>
					<l n="3" xml:id="chapter-284-div-284-l-8495">geverwet, mit ûf gerihtem sper.</l>
					<l n="4" xml:id="chapter-284-div-284-l-8496">der garzûn huop sich wider her.</l>
					<l n="5" xml:id="chapter-284-div-284-l-8497">hete in der knappe erkant enzît,</l>
					<l n="6" xml:id="chapter-284-div-284-l-8498">er wære von im vil unbeschrît,</l>
					<l n="7" xml:id="chapter-284-div-284-l-8499">daz ez sîner vrouwen ritter wære.</l>
					<l n="8" xml:id="chapter-284-div-284-l-8500">als gein einem æhtære</l>
					<l n="9" xml:id="chapter-284-div-284-l-8501">schuphte erz volc hin ûz an in.</l>
					<l n="10" xml:id="chapter-284-div-284-l-8502">er wolde im werben ungewin:</l>
					<l n="11" xml:id="chapter-284-div-284-l-8503">sîne kurtôsîe er dran verlôs.</l>
					<l n="12" xml:id="chapter-284-div-284-l-8504">lât wesen: sîn vrouwe was ouch lôs.</l>
					<l n="13" xml:id="chapter-284-div-284-l-8505">solh was des knappen krîe:</l>
					<l n="14" xml:id="chapter-284-div-284-l-8506">"fîâ fîâ fîe!</l>
					<l n="15" xml:id="chapter-284-div-284-l-8507">fî ir vertânen!</l>
					<l n="16" xml:id="chapter-284-div-284-l-8508">zelnt sich Gâwânen</l>
					<l n="17" xml:id="chapter-284-div-284-l-8509">und ander dise ritterschaft</l>
					<l n="18" xml:id="chapter-284-div-284-l-8510">gein werdeclîcher prîses kraft</l>
					<l n="19" xml:id="chapter-284-div-284-l-8511">und Artûsen den Bertûn?"</l>
					<l n="20" xml:id="chapter-284-div-284-l-8512">alsus rief der garzûn:</l>
					<l n="21" xml:id="chapter-284-div-284-l-8513">"tavelrunder ist geschant:</l>
					<l n="22" xml:id="chapter-284-div-284-l-8514">iust durch die snüere alhie gerant."</l>
					<l n="23" xml:id="chapter-284-div-284-l-8515">dâ wart von rittern grœzlîch schal:</l>
					<l n="24" xml:id="chapter-284-div-284-l-8516">si begunden vrâgen über al,</l>
					<l n="25" xml:id="chapter-284-div-284-l-8517">ob ritterschaft dâ wære getân.</l>
					<l n="26" xml:id="chapter-284-div-284-l-8518">dô vrieschen si daz einec man</l>
					<l n="27" xml:id="chapter-284-div-284-l-8519">dâ hielt zeiner tjost bereit.</l>
					<l n="28" xml:id="chapter-284-div-284-l-8520">genuogen was gelübede leit,</l>
					<l n="29" xml:id="chapter-284-div-284-l-8521">die Artûs von in emphienc.</l>
					<l n="30" xml:id="chapter-284-div-284-l-8522">sô balde, daz er niht engienc,</l>
				</div>
			</div>
			<div n="285" xml:id="chapter-285" type="chapter" data-level="1">
				<div xml:id="chapter-285-div-285" data-level="2">
					<l n="1" xml:id="chapter-285-div-285-l-8523">beide lief unde spranc</l>
					<l n="2" xml:id="chapter-285-div-285-l-8524">Segramors, der ie nâch strîte ranc.</l>
					<l n="3" xml:id="chapter-285-div-285-l-8525">swâ der vehten wânde vinden,</l>
					<l n="4" xml:id="chapter-285-div-285-l-8526">dâ muoste man in binden</l>
					<l n="5" xml:id="chapter-285-div-285-l-8527">oder er wolde dâ mite sîn.</l>
					<l n="6" xml:id="chapter-285-div-285-l-8528">ninder ist sô breit der Rîn,</l>
					<l n="7" xml:id="chapter-285-div-285-l-8529">sæhe er strîten an dem andern stade,</l>
					<l n="8" xml:id="chapter-285-div-285-l-8530">dâ würde wênec nâch dem bade</l>
					<l n="9" xml:id="chapter-285-div-285-l-8531">getast: ez wære warm oder kalt,</l>
					<l n="10" xml:id="chapter-285-div-285-l-8532">er viele sus dran, der degen balt.</l>
					<l n="11" xml:id="chapter-285-div-285-l-8533">snellîche kom der jungelinc</l>
					<l n="12" xml:id="chapter-285-div-285-l-8534">ze hove an Artûses rinc.</l>
					<l n="13" xml:id="chapter-285-div-285-l-8535">der werde künec vaste slief:</l>
					<l n="14" xml:id="chapter-285-div-285-l-8536">Segramors im durch die snüere lief,</l>
					<l n="15" xml:id="chapter-285-div-285-l-8537">zer poulûns tür dranc er în.</l>
					<l n="16" xml:id="chapter-285-div-285-l-8538">ein declachen zobelîn</l>
					<l n="17" xml:id="chapter-285-div-285-l-8539">zucte er ab in diu lâgen</l>
					<l n="18" xml:id="chapter-285-div-285-l-8540">und süezes slâfes phlâgen,</l>
					<l n="19" xml:id="chapter-285-div-285-l-8541">sô daz si muosten wachen</l>
					<l n="20" xml:id="chapter-285-div-285-l-8542">und sîner unvuoge lachen.</l>
					<l n="21" xml:id="chapter-285-div-285-l-8543">dô sprach er zuo der niftel sîn:</l>
					<l n="22" xml:id="chapter-285-div-285-l-8544">"Ginôvêr, vrouwe künegîn,</l>
					<l n="23" xml:id="chapter-285-div-285-l-8545">unser sippe ist des bekant,</l>
					<l n="24" xml:id="chapter-285-div-285-l-8546">man weiz wol über manegiu lant</l>
					<l n="25" xml:id="chapter-285-div-285-l-8547">daz ich genâden warte an dich.</l>
					<l n="26" xml:id="chapter-285-div-285-l-8548">nû hilf mir, vrouwe, unde sprich</l>
					<l n="27" xml:id="chapter-285-div-285-l-8549">gein Artûse, dînem man,</l>
					<l n="28" xml:id="chapter-285-div-285-l-8550">daz ich von im müeze hân</l>
					<l n="29" xml:id="chapter-285-div-285-l-8551">(ein âventiure ist hie bî),</l>
					<l n="30" xml:id="chapter-285-div-285-l-8552">daz ich zer tjost der êrste sî."</l>
				</div>
			</div>
			<div n="286" xml:id="chapter-286" type="chapter" data-level="1">
				<div xml:id="chapter-286-div-286" data-level="2">
					<l n="1" xml:id="chapter-286-div-286-l-8553">Artûs ze Segramorse sprach:</l>
					<l n="2" xml:id="chapter-286-div-286-l-8554">"dîn sicherheit mir des verjach,</l>
					<l n="3" xml:id="chapter-286-div-286-l-8555">dû soldes nâch mînem willen varn</l>
					<l n="4" xml:id="chapter-286-div-286-l-8556">und dîn unbescheidenheit bewarn.</l>
					<l n="5" xml:id="chapter-286-div-286-l-8557">wirt hie ein tjost von dir getân,</l>
					<l n="6" xml:id="chapter-286-div-286-l-8558">dar nâch wil manec ander man</l>
					<l n="7" xml:id="chapter-286-div-286-l-8559">daz ich in lâze rîten</l>
					<l n="8" xml:id="chapter-286-div-286-l-8560">und ouch nâch prîse strîten:</l>
					<l n="9" xml:id="chapter-286-div-286-l-8561">dâ mite krenket sich mîn wer.</l>
					<l n="10" xml:id="chapter-286-div-286-l-8562">wir nâhen Anfortases her,</l>
					<l n="11" xml:id="chapter-286-div-286-l-8563">daz von Munsalvæsche vert</l>
					<l n="12" xml:id="chapter-286-div-286-l-8564">undz fôreist mit strîte wert:</l>
					<l n="13" xml:id="chapter-286-div-286-l-8565">sît wir niht wizzen wâ diu stêt,</l>
					<l n="14" xml:id="chapter-286-div-286-l-8566">zarbeit ez uns lîhte ergêt."</l>
					<l n="15" xml:id="chapter-286-div-286-l-8567">Ginôvêr bat Artûsen sô,</l>
					<l n="16" xml:id="chapter-286-div-286-l-8568">des Segramors wart al vrô.</l>
					<l n="17" xml:id="chapter-286-div-286-l-8569">dô si im die âventiure erwarp</l>
					<l n="18" xml:id="chapter-286-div-286-l-8570">(wan daz er niht vor liebe starp,</l>
					<l n="19" xml:id="chapter-286-div-286-l-8571">daz ander was dâ gar geschehen),</l>
					<l n="20" xml:id="chapter-286-div-286-l-8572">ungerne hete er dô verjehen</l>
					<l n="21" xml:id="chapter-286-div-286-l-8573">sîns komenden prîses phlihte</l>
					<l n="22" xml:id="chapter-286-div-286-l-8574">iemen an der geschihte,</l>
					<l n="23" xml:id="chapter-286-div-286-l-8575">der junge stolze âne bart.</l>
					<l n="24" xml:id="chapter-286-div-286-l-8576">sîn ors und er gewâpent wart,</l>
					<l n="25" xml:id="chapter-286-div-286-l-8577">ûz vuor Segramors rois.</l>
					<l n="26" xml:id="chapter-286-div-286-l-8578">kalopierende ulter juven pois</l>
					<l n="27" xml:id="chapter-286-div-286-l-8579">sîn ors über hôhe stûden spranc.</l>
					<l n="28" xml:id="chapter-286-div-286-l-8580">manec guldîn schelle dran erklanc</l>
					<l n="29" xml:id="chapter-286-div-286-l-8581">ûf der decke und an dem man.</l>
					<l n="30" xml:id="chapter-286-div-286-l-8582">man möhte in wol geworfen hân</l>
				</div>
			</div>
			<div n="287" xml:id="chapter-287" type="chapter" data-level="1">
				<div xml:id="chapter-287-div-287" data-level="2">
					<l n="1" xml:id="chapter-287-div-287-l-8583">zem vasân inz dornach:</l>
					<l n="2" xml:id="chapter-287-div-287-l-8584">swem sîn ze suochen wære gâch,</l>
					<l n="3" xml:id="chapter-287-div-287-l-8585">der vünde in bî den schellen.</l>
					<l n="4" xml:id="chapter-287-div-287-l-8586">die kunden lûte hellen.</l>
					<l n="5" xml:id="chapter-287-div-287-l-8587">sus vuor der unbescheiden helt</l>
					<l n="6" xml:id="chapter-287-div-287-l-8588">zuo dem der minne was verselt.</l>
					<l n="7" xml:id="chapter-287-div-287-l-8589">weder er ensluoc noch enstach,</l>
					<l n="8" xml:id="chapter-287-div-287-l-8590">ê er widersagen hin zim sprach.</l>
					<l n="9" xml:id="chapter-287-div-287-l-8591">unversunnen hielt dâ Parzivâl.</l>
					<l n="10" xml:id="chapter-287-div-287-l-8592">daz vuocten im diu bluotes mâl</l>
					<l n="11" xml:id="chapter-287-div-287-l-8593">und ouch diu strenge minne,</l>
					<l n="12" xml:id="chapter-287-div-287-l-8594">diu mir dicke nimt die sinne</l>
					<l n="13" xml:id="chapter-287-div-287-l-8595">und mir daz herze unsanfte reget.</l>
					<l n="14" xml:id="chapter-287-div-287-l-8596">ach nôt ein wîp an mich leget:</l>
					<l n="15" xml:id="chapter-287-div-287-l-8597">wil si mich alsus twingen</l>
					<l n="16" xml:id="chapter-287-div-287-l-8598">und selten helfe bringen,</l>
					<l n="17" xml:id="chapter-287-div-287-l-8599">ich sol sis underziehen</l>
					<l n="18" xml:id="chapter-287-div-287-l-8600">und von ir trôste vliehen.</l>
					<l n="19" xml:id="chapter-287-div-287-l-8601">nû hœrt ouch von jenen beiden,</l>
					<l n="20" xml:id="chapter-287-div-287-l-8602">umbe ir komen und umbe ir scheiden.</l>
					<l n="21" xml:id="chapter-287-div-287-l-8603">Segramors sprach alsô:</l>
					<l n="22" xml:id="chapter-287-div-287-l-8604">"ir gebâret, herre, als ir sît vrô</l>
					<l n="23" xml:id="chapter-287-div-287-l-8605">daz hie ein künec mit volke liget.</l>
					<l n="24" xml:id="chapter-287-div-287-l-8606">swie unhôhe iuch daz wiget,</l>
					<l n="25" xml:id="chapter-287-div-287-l-8607">ir müezet im drumbe wandel geben</l>
					<l n="26" xml:id="chapter-287-div-287-l-8608">oder ich verliuse mîn leben.</l>
					<l n="27" xml:id="chapter-287-div-287-l-8609">ir sît ûf strît ze nâhe geriten.</l>
					<l n="28" xml:id="chapter-287-div-287-l-8610">doch wil ich iuch durch zuht biten,</l>
					<l n="29" xml:id="chapter-287-div-287-l-8611">ergebet iuch in mîne gewalt</l>
					<l n="30" xml:id="chapter-287-div-287-l-8612">oder ir sît schier von mir bezalt,</l>
				</div>
			</div>
			<div n="288" xml:id="chapter-288" type="chapter" data-level="1">
				<div xml:id="chapter-288-div-288" data-level="2">
					<l n="1" xml:id="chapter-288-div-288-l-8613">daz iuwer vallen rüert den snê.</l>
					<l n="2" xml:id="chapter-288-div-288-l-8614">sô tætet irz baz mit êren ê."</l>
					<l n="3" xml:id="chapter-288-div-288-l-8615">Parzivâl durch drô niht sprach:</l>
					<l n="4" xml:id="chapter-288-div-288-l-8616">vrou Minne im anders kumbers jach.</l>
					<l n="5" xml:id="chapter-288-div-288-l-8617">durch tjoste bringen warf sîn ors</l>
					<l n="6" xml:id="chapter-288-div-288-l-8618">von im der küene Segramors.</l>
					<l n="7" xml:id="chapter-288-div-288-l-8619">umbe wande ouch sich daz kastelân,</l>
					<l n="8" xml:id="chapter-288-div-288-l-8620">dâ Parzivâl der wol getân</l>
					<l n="9" xml:id="chapter-288-div-288-l-8621">unversunnen ûfe saz,</l>
					<l n="10" xml:id="chapter-288-div-288-l-8622">sô daz erz bluot übermaz.</l>
					<l n="11" xml:id="chapter-288-div-288-l-8623">sîn sehen wart drabe gekêret.</l>
					<l n="12" xml:id="chapter-288-div-288-l-8624">des wart sîn prîs gemêret:</l>
					<l n="13" xml:id="chapter-288-div-288-l-8625">dô er der zeher niht mêr sach,</l>
					<l n="14" xml:id="chapter-288-div-288-l-8626">vrou Witze im aber sinnes jach.</l>
					<l n="15" xml:id="chapter-288-div-288-l-8627">hie kom Segramors rois.</l>
					<l n="16" xml:id="chapter-288-div-288-l-8628">Parzivâl daz sper von Trois,</l>
					<l n="17" xml:id="chapter-288-div-288-l-8629">daz veste und daz zæhe,</l>
					<l n="18" xml:id="chapter-288-div-288-l-8630">von verwen daz wæhe,</l>
					<l n="19" xml:id="chapter-288-div-288-l-8631">als erz vor der klôsen vant,</l>
					<l n="20" xml:id="chapter-288-div-288-l-8632">daz begunde er senken mit der hant.</l>
					<l n="21" xml:id="chapter-288-div-288-l-8633">ein tjost emphienc er durch den schilt:</l>
					<l n="22" xml:id="chapter-288-div-288-l-8634">sîn tjost hin wider wart gezilt,</l>
					<l n="23" xml:id="chapter-288-div-288-l-8635">daz Segramors der werde degen</l>
					<l n="24" xml:id="chapter-288-div-288-l-8636">satelrûmens muoste phlegen</l>
					<l n="25" xml:id="chapter-288-div-288-l-8637">und daz daz sper doch ganz bestuont.</l>
					<l n="26" xml:id="chapter-288-div-288-l-8638">dâ von im wart gevelle kunt.</l>
					<l n="27" xml:id="chapter-288-div-288-l-8639">Parzivâl reit âne vrâgen</l>
					<l n="28" xml:id="chapter-288-div-288-l-8640">dâ die bluotes zeher lâgen.</l>
					<l n="29" xml:id="chapter-288-div-288-l-8641">dâ er die mit den ougen vant,</l>
					<l n="30" xml:id="chapter-288-div-288-l-8642">vrou Minne in stricte an ir bant:</l>
				</div>
			</div>
			<div n="289" xml:id="chapter-289" type="chapter" data-level="1">
				<div xml:id="chapter-289-div-289" data-level="2">
					<l n="1" xml:id="chapter-289-div-289-l-8643">weder er ensprach dô sus noch sô,</l>
					<l n="2" xml:id="chapter-289-div-289-l-8644">wan er schiet von den witzen dô.</l>
					<l n="3" xml:id="chapter-289-div-289-l-8645">Segramors kastelân</l>
					<l n="4" xml:id="chapter-289-div-289-l-8646">huop sich gein sînem barne sân.</l>
					<l n="5" xml:id="chapter-289-div-289-l-8647">er muoste ûf durch ruowen stên,</l>
					<l n="6" xml:id="chapter-289-div-289-l-8648">ob er inder wolde gên:</l>
					<l n="7" xml:id="chapter-289-div-289-l-8649">sich legent genuoge durch ruowen nider.</l>
					<l n="8" xml:id="chapter-289-div-289-l-8650">daz habet ir dicke vreischet sider.</l>
					<l n="9" xml:id="chapter-289-div-289-l-8651">waz ruowe kôs er in dem snê?</l>
					<l n="10" xml:id="chapter-289-div-289-l-8652">mir tæte ein ligen drinne wê.</l>
					<l n="11" xml:id="chapter-289-div-289-l-8653">der schadehafte erwarp ie spot:</l>
					<l n="12" xml:id="chapter-289-div-289-l-8654">sælden phlihtære dem half got.</l>
					<l n="13" xml:id="chapter-289-div-289-l-8655">daz her lac wol sô nâhen,</l>
					<l n="14" xml:id="chapter-289-div-289-l-8656">daz si Parzivâlen sâhen</l>
					<l n="15" xml:id="chapter-289-div-289-l-8657">haben. als im was geschehen,</l>
					<l n="16" xml:id="chapter-289-div-289-l-8658">der minne er muoste ir siges jehen,</l>
					<l n="17" xml:id="chapter-289-div-289-l-8659">diu Salomônen ouch betwanc.</l>
					<l n="18" xml:id="chapter-289-div-289-l-8660">dâ nâch was dô niht ze lanc,</l>
					<l n="19" xml:id="chapter-289-div-289-l-8661">ê Segramors dort zuo zin gienc.</l>
					<l n="20" xml:id="chapter-289-div-289-l-8662">swer in hazte oder der in wol emphienc,</l>
					<l n="21" xml:id="chapter-289-div-289-l-8663">den was er al gelîche holt:</l>
					<l n="22" xml:id="chapter-289-div-289-l-8664">sus teilde er bâgens grôzen solt.</l>
					<l n="23" xml:id="chapter-289-div-289-l-8665">er sprach: "ir habet des vreischet vil,</l>
					<l n="24" xml:id="chapter-289-div-289-l-8666">ritterschaft ist topelspil</l>
					<l n="25" xml:id="chapter-289-div-289-l-8667">und daz ein man von tjoste viel.</l>
					<l n="26" xml:id="chapter-289-div-289-l-8668">ez sinket halt ein mers kiel.</l>
					<l n="27" xml:id="chapter-289-div-289-l-8669">lât mich nimmer niht gestrîten,</l>
					<l n="28" xml:id="chapter-289-div-289-l-8670">daz er mîn getorste bîten,</l>
					<l n="29" xml:id="chapter-289-div-289-l-8671">ob er bekande mînen schilt.</l>
					<l n="30" xml:id="chapter-289-div-289-l-8672">des hât mich gar an im bevilt,</l>
				</div>
			</div>
			<div n="290" xml:id="chapter-290" type="chapter" data-level="1">
				<div xml:id="chapter-290-div-290" data-level="2">
					<l n="1" xml:id="chapter-290-div-290-l-8673">der noch dort ûze tjoste gert.</l>
					<l n="2" xml:id="chapter-290-div-290-l-8674">sîn lîp ist ouch wol prîses wert."</l>
					<l n="3" xml:id="chapter-290-div-290-l-8675">Keie der küene man</l>
					<l n="4" xml:id="chapter-290-div-290-l-8676">brâhte diz mære vür den künec sân,</l>
					<l n="5" xml:id="chapter-290-div-290-l-8677">Segramors wære gestochen abe</l>
					<l n="6" xml:id="chapter-290-div-290-l-8678">und dort ûze hielde ein strenger knabe,</l>
					<l n="7" xml:id="chapter-290-div-290-l-8679">der gerte tjoste rehte als ê.</l>
					<l n="8" xml:id="chapter-290-div-290-l-8680">er sprach: "herre, mir tuot immer wê,</l>
					<l n="9" xml:id="chapter-290-div-290-l-8681">sol ers genozzen scheiden hin.</l>
					<l n="10" xml:id="chapter-290-div-290-l-8682">ob ich iu sô wirdec bin,</l>
					<l n="11" xml:id="chapter-290-div-290-l-8683">lât mich versuochen wes er ger,</l>
					<l n="12" xml:id="chapter-290-div-290-l-8684">sît er mit ûf gerihtem sper</l>
					<l n="13" xml:id="chapter-290-div-290-l-8685">dort habet vor iuwerm wîbe.</l>
					<l n="14" xml:id="chapter-290-div-290-l-8686">nimmer ich belîbe</l>
					<l n="15" xml:id="chapter-290-div-290-l-8687">in iuwerm dienste mêre:</l>
					<l n="16" xml:id="chapter-290-div-290-l-8688">tavelrunder hât unêre,</l>
					<l n="17" xml:id="chapter-290-div-290-l-8689">ob manz im niht bezîte wert.</l>
					<l n="18" xml:id="chapter-290-div-290-l-8690">ûf unsern prîs sîn ellen zert:</l>
					<l n="19" xml:id="chapter-290-div-290-l-8691">nû gebet mir strîtes urloup.</l>
					<l n="20" xml:id="chapter-290-div-290-l-8692">wære wir alle blint oder toup,</l>
					<l n="21" xml:id="chapter-290-div-290-l-8693">ir soldetz im wern: des wære zît."</l>
					<l n="22" xml:id="chapter-290-div-290-l-8694">Artûs erkoupte Keien strît:</l>
					<l n="23" xml:id="chapter-290-div-290-l-8695">gewâpent wart der seneschalt.</l>
					<l n="24" xml:id="chapter-290-div-290-l-8696">dô wolde er swenden den walt</l>
					<l n="25" xml:id="chapter-290-div-290-l-8697">mit tjost ûf disen komenden gast.</l>
					<l n="26" xml:id="chapter-290-div-290-l-8698">der truoc der minne grôzen last:</l>
					<l n="27" xml:id="chapter-290-div-290-l-8699">daz vuocte im snê unde bluot.</l>
					<l n="28" xml:id="chapter-290-div-290-l-8700">ez ist sünde, swer im mêr nû tuot:</l>
					<l n="29" xml:id="chapter-290-div-290-l-8701">ouch hâts diu minne kranken prîs.</l>
					<l n="30" xml:id="chapter-290-div-290-l-8702">diu stiez ûf in ir krefte rîs.</l>
				</div>
			</div>
			<div n="291" xml:id="chapter-291" type="chapter" data-level="1">
				<div xml:id="chapter-291-div-291" data-level="2">
					<l n="1" xml:id="chapter-291-div-291-l-8703">vrou Minne, wie tuot ir sô,</l>
					<l n="2" xml:id="chapter-291-div-291-l-8704">daz ir den trûregen machet vrô</l>
					<l n="3" xml:id="chapter-291-div-291-l-8705">mit kurze wernder vreude?</l>
					<l n="4" xml:id="chapter-291-div-291-l-8706">ir tuot in schiere teude.</l>
					<l n="5" xml:id="chapter-291-div-291-l-8707">wie stêt iu daz, vrou Minne,</l>
					<l n="6" xml:id="chapter-291-div-291-l-8708">daz ir manlîche sinne</l>
					<l n="7" xml:id="chapter-291-div-291-l-8709">und herzehaften hôhen muot</l>
					<l n="8" xml:id="chapter-291-div-291-l-8710">alsus enschumphieren tuot?</l>
					<l n="9" xml:id="chapter-291-div-291-l-8711">daz smæhe und daz werde</l>
					<l n="10" xml:id="chapter-291-div-291-l-8712">und swaz ûf der erde</l>
					<l n="11" xml:id="chapter-291-div-291-l-8713">gein iu deheines strîtes phliget,</l>
					<l n="12" xml:id="chapter-291-div-291-l-8714">dem habet ir schiere an gesiget.</l>
					<l n="13" xml:id="chapter-291-div-291-l-8715">wir müezen iuch bî kreften lân</l>
					<l n="14" xml:id="chapter-291-div-291-l-8716">mit rehter wârheit sunder wân.</l>
					<l n="15" xml:id="chapter-291-div-291-l-8717">vrou Minne, ir habet ein êre</l>
					<l n="16" xml:id="chapter-291-div-291-l-8718">und wênec deheine mêre:</l>
					<l n="17" xml:id="chapter-291-div-291-l-8719">vrou Liebe iu gît geselleschaft,</l>
					<l n="18" xml:id="chapter-291-div-291-l-8720">anders wære vil dürkel iuwer kraft.</l>
					<l n="19" xml:id="chapter-291-div-291-l-8721">vrou Minne, ir phleget untriuwen:</l>
					<l n="20" xml:id="chapter-291-div-291-l-8722">mit alden siten niuwen</l>
					<l n="21" xml:id="chapter-291-div-291-l-8723">ir zucket manegem wîbe ir prîs</l>
					<l n="22" xml:id="chapter-291-div-291-l-8724">und râtet in sippiu âmîs</l>
					<l n="23" xml:id="chapter-291-div-291-l-8725">und daz manec herre an sînem man</l>
					<l n="24" xml:id="chapter-291-div-291-l-8726">von iuwer kraft hât missetân</l>
					<l n="25" xml:id="chapter-291-div-291-l-8727">und der vriunt an sînem gesellen</l>
					<l n="26" xml:id="chapter-291-div-291-l-8728">(iuwer site kan sich hellen)</l>
					<l n="27" xml:id="chapter-291-div-291-l-8729">und der man an sînen herren.</l>
					<l n="28" xml:id="chapter-291-div-291-l-8730">vrou Minne, iu solde werren,</l>
					<l n="29" xml:id="chapter-291-div-291-l-8731">daz ir den lîp der gir verwent:</l>
					<l n="30" xml:id="chapter-291-div-291-l-8732">dar umbe sich diu sêle sent.</l>
				</div>
			</div>
			<div n="292" xml:id="chapter-292" type="chapter" data-level="1">
				<div xml:id="chapter-292-div-292" data-level="2">
					<l n="1" xml:id="chapter-292-div-292-l-8733">vrou Minne, sît ir habet gewalt,</l>
					<l n="2" xml:id="chapter-292-div-292-l-8734">daz ir die jugent sus machet alt,</l>
					<l n="3" xml:id="chapter-292-div-292-l-8735">der man doch zelt vil kurziu jâr,</l>
					<l n="4" xml:id="chapter-292-div-292-l-8736">iuwer werc sint hâlscharlîcher vâr.</l>
					<l n="5" xml:id="chapter-292-div-292-l-8737">disiu rede enzæme keinem man,</l>
					<l n="6" xml:id="chapter-292-div-292-l-8738">wan der nie trôst von iu gewan.</l>
					<l n="7" xml:id="chapter-292-div-292-l-8739">hetet ir mir geholfen baz,</l>
					<l n="8" xml:id="chapter-292-div-292-l-8740">mîn lop wære gein iu niht sô laz:</l>
					<l n="9" xml:id="chapter-292-div-292-l-8741">ir habet mir mangel vor gezilt</l>
					<l n="10" xml:id="chapter-292-div-292-l-8742">und mîner ougen ecke alsô verspilt,</l>
					<l n="11" xml:id="chapter-292-div-292-l-8743">daz ich iu niht getrûwen mac.</l>
					<l n="12" xml:id="chapter-292-div-292-l-8744">mîn nôt iuch ie vil ringe wac.</l>
					<l n="13" xml:id="chapter-292-div-292-l-8745">doch sît ir mir ze wol geborn,</l>
					<l n="14" xml:id="chapter-292-div-292-l-8746">daz gein iu mîn kranker zorn</l>
					<l n="15" xml:id="chapter-292-div-292-l-8747">immer solde bringen wort.</l>
					<l n="16" xml:id="chapter-292-div-292-l-8748">iuwer druc hât sô strengen ort,</l>
					<l n="17" xml:id="chapter-292-div-292-l-8749">ir ladet ûf herze swæren soum.</l>
					<l n="18" xml:id="chapter-292-div-292-l-8750">her Heinrîch von Veldeke sînen boum</l>
					<l n="19" xml:id="chapter-292-div-292-l-8751">mit kunst gein iuwerm arte maz:</l>
					<l n="20" xml:id="chapter-292-div-292-l-8752">hete er uns dô bescheiden baz</l>
					<l n="21" xml:id="chapter-292-div-292-l-8753">wie man iuch sül behalden!</l>
					<l n="22" xml:id="chapter-292-div-292-l-8754">er hât her dan gespalden</l>
					<l n="23" xml:id="chapter-292-div-292-l-8755">wie man iuch sol erwerben.</l>
					<l n="24" xml:id="chapter-292-div-292-l-8756">von tumpheit muoz verderben</l>
					<l n="25" xml:id="chapter-292-div-292-l-8757">maneges tôren hôher vunt.</l>
					<l n="26" xml:id="chapter-292-div-292-l-8758">was oder wirt mir daz noch kunt,</l>
					<l n="27" xml:id="chapter-292-div-292-l-8759">daz wîze ich iu, vrou Minne.</l>
					<l n="28" xml:id="chapter-292-div-292-l-8760">ir sît slôz ob dem sinne.</l>
					<l n="29" xml:id="chapter-292-div-292-l-8761">ez enhilfet gein iu schilt noch swert,</l>
					<l n="30" xml:id="chapter-292-div-292-l-8762">snel ors, hôch burc mit türnen wert:</l>
				</div>
			</div>
			<div n="293" xml:id="chapter-293" type="chapter" data-level="1">
				<div xml:id="chapter-293-div-293" data-level="2">
					<l n="1" xml:id="chapter-293-div-293-l-8763">ir sît gewaldec ob der wer.</l>
					<l n="2" xml:id="chapter-293-div-293-l-8764">beide ûf erde und in dem mer</l>
					<l n="3" xml:id="chapter-293-div-293-l-8765">was entrinnet iuwerm kriege,</l>
					<l n="4" xml:id="chapter-293-div-293-l-8766">ez vlieze oder vliege?</l>
					<l n="5" xml:id="chapter-293-div-293-l-8767">vrou Minne, ir tâtet ouch gewalt,</l>
					<l n="6" xml:id="chapter-293-div-293-l-8768">dô Parzivâl der degen balt</l>
					<l n="7" xml:id="chapter-293-div-293-l-8769">durch iuch von sînen witzen schiet,</l>
					<l n="8" xml:id="chapter-293-div-293-l-8770">als im sîn triuwe dô geriet:</l>
					<l n="9" xml:id="chapter-293-div-293-l-8771">daz werde kiusche klâre wîp</l>
					<l n="10" xml:id="chapter-293-div-293-l-8772">sande iuch ze boten an sînen lîp,</l>
					<l n="11" xml:id="chapter-293-div-293-l-8773">rêgîn de Pelrapeire.</l>
					<l n="12" xml:id="chapter-293-div-293-l-8774">Kardeiz fîz Tampenteire,</l>
					<l n="13" xml:id="chapter-293-div-293-l-8775">ir bruoder, nâmet ir ouch sîn leben.</l>
					<l n="14" xml:id="chapter-293-div-293-l-8776">sol man iu solhe zinse geben,</l>
					<l n="15" xml:id="chapter-293-div-293-l-8777">wol mich daz ich von iu niht hân,</l>
					<l n="16" xml:id="chapter-293-div-293-l-8778">ir enwoldet mir bezzer senfte lân.</l>
					<l n="17" xml:id="chapter-293-div-293-l-8779">ich hân geredet unser aller wort:</l>
					<l n="18" xml:id="chapter-293-div-293-l-8780">nû hœret ouch wiez ergienge dort.</l>
					<l n="19" xml:id="chapter-293-div-293-l-8781">Keie der ellens rîche</l>
					<l n="20" xml:id="chapter-293-div-293-l-8782">kom gewâpent ritterlîche</l>
					<l n="21" xml:id="chapter-293-div-293-l-8783">ûz, als er strîtes gerte.</l>
					<l n="22" xml:id="chapter-293-div-293-l-8784">ouch wæne in strîtes werte</l>
					<l n="23" xml:id="chapter-293-div-293-l-8785">des künec Gahmuretes kint.</l>
					<l n="24" xml:id="chapter-293-div-293-l-8786">swâ twingende vrouwen sint,</l>
					<l n="25" xml:id="chapter-293-div-293-l-8787">die suln im heiles wünschen nuo,</l>
					<l n="26" xml:id="chapter-293-div-293-l-8788">wande in brâhte ein wîp dar zuo,</l>
					<l n="27" xml:id="chapter-293-div-293-l-8789">daz minne witze von im spielt.</l>
					<l n="28" xml:id="chapter-293-div-293-l-8790">Keie sîner tjost enthielt,</l>
					<l n="29" xml:id="chapter-293-div-293-l-8791">unz er zem Wâleise sprach:</l>
					<l n="30" xml:id="chapter-293-div-293-l-8792">"herre, sît iu sus geschach,</l>
				</div>
			</div>
			<div n="294" xml:id="chapter-294" type="chapter" data-level="1">
				<div xml:id="chapter-294-div-294" data-level="2">
					<l n="1" xml:id="chapter-294-div-294-l-8793">daz ir den künec gelastert hât,</l>
					<l n="2" xml:id="chapter-294-div-294-l-8794">welt ir mir volgen, sôst mîn rât</l>
					<l n="3" xml:id="chapter-294-div-294-l-8795">und dunket mich iuwer bestez heil,</l>
					<l n="4" xml:id="chapter-294-div-294-l-8796">nemt iuch selben an ein brackenseil</l>
					<l n="5" xml:id="chapter-294-div-294-l-8797">und lât iuch vür in ziehen.</l>
					<l n="6" xml:id="chapter-294-div-294-l-8798">ir enmeget mir niht entvliehen,</l>
					<l n="7" xml:id="chapter-294-div-294-l-8799">ich bringe iuch doch betwungen dar:</l>
					<l n="8" xml:id="chapter-294-div-294-l-8800">sô nimt man iuwer unsanfte war."</l>
					<l n="9" xml:id="chapter-294-div-294-l-8801">den Wâleis twanc der minnen kraft</l>
					<l n="10" xml:id="chapter-294-div-294-l-8802">swîgens: Keie sînen schaft</l>
					<l n="11" xml:id="chapter-294-div-294-l-8803">ûf zôch und vrumte im einen swanc</l>
					<l n="12" xml:id="chapter-294-div-294-l-8804">anz houbet, daz der helm erklanc.</l>
					<l n="13" xml:id="chapter-294-div-294-l-8805">dô sprach er: "dû muost wachen.</l>
					<l n="14" xml:id="chapter-294-div-294-l-8806">âne lînlachen</l>
					<l n="15" xml:id="chapter-294-div-294-l-8807">wirt dir dîn slâfen hie benant.</l>
					<l n="16" xml:id="chapter-294-div-294-l-8808">ez zilt al anders hie mîn hant:</l>
					<l n="17" xml:id="chapter-294-div-294-l-8809">ûf den snê dû wirst geleget.</l>
					<l n="18" xml:id="chapter-294-div-294-l-8810">der den sac von der mül treget,</l>
					<l n="19" xml:id="chapter-294-div-294-l-8811">wolde man in sô bliuwen,</l>
					<l n="20" xml:id="chapter-294-div-294-l-8812">in möhte lazheit riuwen."</l>
					<l n="21" xml:id="chapter-294-div-294-l-8813">vrou Minne, hie seht ir zuo:</l>
					<l n="22" xml:id="chapter-294-div-294-l-8814">ich wæne manz iu ze laster tuo,</l>
					<l n="23" xml:id="chapter-294-div-294-l-8815">wan ein gebûr spræche sân:</l>
					<l n="24" xml:id="chapter-294-div-294-l-8816">"mînem herren sî diz getân."</l>
					<l n="25" xml:id="chapter-294-div-294-l-8817">er klagete ouch, möhte er sprechen.</l>
					<l n="26" xml:id="chapter-294-div-294-l-8818">vrou Minne, lât sich rechen</l>
					<l n="27" xml:id="chapter-294-div-294-l-8819">den werden Wâleisen:</l>
					<l n="28" xml:id="chapter-294-div-294-l-8820">wan lieze in iuwer vreise</l>
					<l n="29" xml:id="chapter-294-div-294-l-8821">und iuwer strenge unsüezer last,</l>
					<l n="30" xml:id="chapter-294-div-294-l-8822">ich wæne sich werte dirre gast.</l>
				</div>
			</div>
			<div n="295" xml:id="chapter-295" type="chapter" data-level="1">
				<div xml:id="chapter-295-div-295" data-level="2">
					<l n="1" xml:id="chapter-295-div-295-l-8823">Keie hurte vaste an in</l>
					<l n="2" xml:id="chapter-295-div-295-l-8824">und dranc imz ors alumbe hin,</l>
					<l n="3" xml:id="chapter-295-div-295-l-8825">unz daz der Wâleis übersach</l>
					<l n="4" xml:id="chapter-295-div-295-l-8826">sîn süeze sûrez ungemach,</l>
					<l n="5" xml:id="chapter-295-div-295-l-8827">sîns wîbes gelîchen schîn,</l>
					<l n="6" xml:id="chapter-295-div-295-l-8828">von Pelrapeire der künegîn,</l>
					<l n="7" xml:id="chapter-295-div-295-l-8829">ich meine den geparrierten snê.</l>
					<l n="8" xml:id="chapter-295-div-295-l-8830">dô kom aber vrou Witze als ê,</l>
					<l n="9" xml:id="chapter-295-div-295-l-8831">diu im den sin her wider gap.</l>
					<l n="10" xml:id="chapter-295-div-295-l-8832">Keiez ors liez in den walap:</l>
					<l n="11" xml:id="chapter-295-div-295-l-8833">der kom durch tjostieren her.</l>
					<l n="12" xml:id="chapter-295-div-295-l-8834">von rabîne sancten si diu sper.</l>
					<l n="13" xml:id="chapter-295-div-295-l-8835">Keie sîne tjoste brâhte</l>
					<l n="14" xml:id="chapter-295-div-295-l-8836">als im der ougen mez gedâhte,</l>
					<l n="15" xml:id="chapter-295-div-295-l-8837">durch Parzivâles schilt ein venster wît.</l>
					<l n="16" xml:id="chapter-295-div-295-l-8838">im wart vergolden dirre strît:</l>
					<l n="17" xml:id="chapter-295-div-295-l-8839">Keie, Artûs seneschalt,</l>
					<l n="18" xml:id="chapter-295-div-295-l-8840">ze gegentjoste wart gevalt</l>
					<l n="19" xml:id="chapter-295-div-295-l-8841">über den ronen dâ diu gans entran,</l>
					<l n="20" xml:id="chapter-295-div-295-l-8842">sô daz daz ors und der man</l>
					<l n="21" xml:id="chapter-295-div-295-l-8843">liten beidiu samet nôt.</l>
					<l n="22" xml:id="chapter-295-div-295-l-8844">der man wart wunt, daz ors lac tôt.</l>
					<l n="23" xml:id="chapter-295-div-295-l-8845">zwischen dem satelbogen und einem stein</l>
					<l n="24" xml:id="chapter-295-div-295-l-8846">Keien der zeswe arm undz winster bein</l>
					<l n="25" xml:id="chapter-295-div-295-l-8847">zebrach von disem gevelle.</l>
					<l n="26" xml:id="chapter-295-div-295-l-8848">surzengel, satelgeschelle</l>
					<l n="27" xml:id="chapter-295-div-295-l-8849">von dirre hurte gar zebrast.</l>
					<l n="28" xml:id="chapter-295-div-295-l-8850">sus galt zwei bliuwen der gast:</l>
					<l n="29" xml:id="chapter-295-div-295-l-8851">daz eine leit ein maget durch in.</l>
					<l n="30" xml:id="chapter-295-div-295-l-8852">mit dem andern muoste er selbe sîn.</l>
				</div>
			</div>
			<div n="296" xml:id="chapter-296" type="chapter" data-level="1">
				<div xml:id="chapter-296-div-296" data-level="2">
					<l n="1" xml:id="chapter-296-div-296-l-8853">Parzivâl der valscheitswant,</l>
					<l n="2" xml:id="chapter-296-div-296-l-8854">sîn triuwe in lêrte daz er vant</l>
					<l n="3" xml:id="chapter-296-div-296-l-8855">snêwec bluotes zeher drî,</l>
					<l n="4" xml:id="chapter-296-div-296-l-8856">die in vor witzen machten vrî.</l>
					<l n="5" xml:id="chapter-296-div-296-l-8857">sîn pensieren umbe den grâl</l>
					<l n="6" xml:id="chapter-296-div-296-l-8858">und der künegîn gelîchiu mâl,</l>
					<l n="7" xml:id="chapter-296-div-296-l-8859">iewederz was ein strengiu nôt.</l>
					<l n="8" xml:id="chapter-296-div-296-l-8860">an im wac vür der minnen lôt,</l>
					<l n="9" xml:id="chapter-296-div-296-l-8861">wan trûren unde minne</l>
					<l n="10" xml:id="chapter-296-div-296-l-8862">brichet zæhe sinne.</l>
					<l n="11" xml:id="chapter-296-div-296-l-8863">sol diz âventiure sîn?</l>
					<l n="12" xml:id="chapter-296-div-296-l-8864">si möhten beide heizen pîn.</l>
					<l n="13" xml:id="chapter-296-div-296-l-8865">küene liute solden Keien nôt</l>
					<l n="14" xml:id="chapter-296-div-296-l-8866">klagen: sîn manheit im gebôt</l>
					<l n="15" xml:id="chapter-296-div-296-l-8867">genendeclîche an manegen strît.</l>
					<l n="16" xml:id="chapter-296-div-296-l-8868">man saget in manegen landen wît,</l>
					<l n="17" xml:id="chapter-296-div-296-l-8869">daz Keie, Artûs seneschalt,</l>
					<l n="18" xml:id="chapter-296-div-296-l-8870">mit siten wære ein ribalt:</l>
					<l n="19" xml:id="chapter-296-div-296-l-8871">des sagent in mîniu mære blôz.</l>
					<l n="20" xml:id="chapter-296-div-296-l-8872">er was der werdekeit genôz,</l>
					<l n="21" xml:id="chapter-296-div-296-l-8873">swie kleine ich des die volge hân.</l>
					<l n="22" xml:id="chapter-296-div-296-l-8874">getriuwe und ellenthaft ein man</l>
					<l n="23" xml:id="chapter-296-div-296-l-8875">was Keie: des giht im mîn munt.</l>
					<l n="24" xml:id="chapter-296-div-296-l-8876">ich tuon ouch mêre von im kunt.</l>
					<l n="25" xml:id="chapter-296-div-296-l-8877">Artûses hof was ein zil,</l>
					<l n="26" xml:id="chapter-296-div-296-l-8878">dar kom vremder ritter vil,</l>
					<l n="27" xml:id="chapter-296-div-296-l-8879">die werden und die smæhen.</l>
					<l n="28" xml:id="chapter-296-div-296-l-8880">mit siten die wæhen,</l>
					<l n="29" xml:id="chapter-296-div-296-l-8881">swelher partierens phlac,</l>
					<l n="30" xml:id="chapter-296-div-296-l-8882">der selbe Keie ringe wac:</l>
				</div>
			</div>
			<div n="297" xml:id="chapter-297" type="chapter" data-level="1">
				<div xml:id="chapter-297-div-297" data-level="2">
					<l n="1" xml:id="chapter-297-div-297-l-8883">an swem diu kurtôsîe</l>
					<l n="2" xml:id="chapter-297-div-297-l-8884">und diu werde kumpânîe</l>
					<l n="3" xml:id="chapter-297-div-297-l-8885">lac, den kunde er êren,</l>
					<l n="4" xml:id="chapter-297-div-297-l-8886">sîn dienest gein im kêren.</l>
					<l n="5" xml:id="chapter-297-div-297-l-8887">ich gihe von im der mære,</l>
					<l n="6" xml:id="chapter-297-div-297-l-8888">er was ein merkære:</l>
					<l n="7" xml:id="chapter-297-div-297-l-8889">er tet vil rûhes willen schîn.</l>
					<l n="8" xml:id="chapter-297-div-297-l-8890">ze scherme dem herren sîn</l>
					<l n="9" xml:id="chapter-297-div-297-l-8891">partierre unde valsche diet,</l>
					<l n="10" xml:id="chapter-297-div-297-l-8892">von den werden er die schiet:</l>
					<l n="11" xml:id="chapter-297-div-297-l-8893">er was ir vuore ein strenger hagel,</l>
					<l n="12" xml:id="chapter-297-div-297-l-8894">noch scherpher dan der bîen ir zagel.</l>
					<l n="13" xml:id="chapter-297-div-297-l-8895">seht, die verkêrten Keien prîs</l>
					<l n="14" xml:id="chapter-297-div-297-l-8896">(der was manlîcher triuwen wîs):</l>
					<l n="15" xml:id="chapter-297-div-297-l-8897">vil hazzes er von in gewan.</l>
					<l n="16" xml:id="chapter-297-div-297-l-8898">von Düringen vürste Herman,</l>
					<l n="17" xml:id="chapter-297-div-297-l-8899">etslîch dîn ingesinde ich maz,</l>
					<l n="18" xml:id="chapter-297-div-297-l-8900">daz ûzgesinde hieze baz:</l>
					<l n="19" xml:id="chapter-297-div-297-l-8901">dir wære ouch eins Keien nôt,</l>
					<l n="20" xml:id="chapter-297-div-297-l-8902">sît wâriu milde dir gebôt</l>
					<l n="21" xml:id="chapter-297-div-297-l-8903">sô manecvalden anehanc,</l>
					<l n="22" xml:id="chapter-297-div-297-l-8904">etswâ smæhlîch gedranc</l>
					<l n="23" xml:id="chapter-297-div-297-l-8905">und etswâ werdez dringen.</l>
					<l n="24" xml:id="chapter-297-div-297-l-8906">dez muoz her Walther singen:</l>
					<l n="25" xml:id="chapter-297-div-297-l-8907">"guoten tac, bœse unde guot!"</l>
					<l n="26" xml:id="chapter-297-div-297-l-8908">swâ man solhen sanc nû tuot,</l>
					<l n="27" xml:id="chapter-297-div-297-l-8909">des sint die valschen gêret.</l>
					<l n="28" xml:id="chapter-297-div-297-l-8910">Keie hetes in niht gelêret</l>
					<l n="29" xml:id="chapter-297-div-297-l-8911">noch her Heinrîch von Rîspach.</l>
					<l n="30" xml:id="chapter-297-div-297-l-8912">hœrt wunders mêr, waz dort geschach</l>
				</div>
			</div>
			<div n="298" xml:id="chapter-298" type="chapter" data-level="1">
				<div xml:id="chapter-298-div-298" data-level="2">
					<l n="1" xml:id="chapter-298-div-298-l-8913">ûf dem Plimizœles plân,</l>
					<l n="2" xml:id="chapter-298-div-298-l-8914">Keie wart geholt sân,</l>
					<l n="3" xml:id="chapter-298-div-298-l-8915">in Artûs poulûn getragen.</l>
					<l n="4" xml:id="chapter-298-div-298-l-8916">sîne vriunt begunden in dâ klagen,</l>
					<l n="5" xml:id="chapter-298-div-298-l-8917">vil vrouwen unde manec man.</l>
					<l n="6" xml:id="chapter-298-div-298-l-8918">dô kom ouch mîn her Gâwân</l>
					<l n="7" xml:id="chapter-298-div-298-l-8919">über in, dâ Keie lac.</l>
					<l n="8" xml:id="chapter-298-div-298-l-8920">er sprach: "ouwê unsælec tac,</l>
					<l n="9" xml:id="chapter-298-div-298-l-8921">daz disiu tjost ie wart getân,</l>
					<l n="10" xml:id="chapter-298-div-298-l-8922">dâ von ich vriunt verlorn hân."</l>
					<l n="11" xml:id="chapter-298-div-298-l-8923">er klagete in senlîche.</l>
					<l n="12" xml:id="chapter-298-div-298-l-8924">Keie der zornes rîche</l>
					<l n="13" xml:id="chapter-298-div-298-l-8925">sprach: "herre, erbarmet iuch mîn lîp?</l>
					<l n="14" xml:id="chapter-298-div-298-l-8926">sus solden klagen aldiu wîp.</l>
					<l n="15" xml:id="chapter-298-div-298-l-8927">ir sît mîns herren swester sun:</l>
					<l n="16" xml:id="chapter-298-div-298-l-8928">möhte ich iu dienest nû getuon,</l>
					<l n="17" xml:id="chapter-298-div-298-l-8929">als iuwer wille gerte!</l>
					<l n="18" xml:id="chapter-298-div-298-l-8930">dô mich got der lide werte,</l>
					<l n="19" xml:id="chapter-298-div-298-l-8931">sô enhât daz mîn hant niht vermiten,</l>
					<l n="20" xml:id="chapter-298-div-298-l-8932">si enhabe vil durch iuch gestriten:</l>
					<l n="21" xml:id="chapter-298-div-298-l-8933">ich tæte ouch noch, und solde ez sîn.</l>
					<l n="22" xml:id="chapter-298-div-298-l-8934">nû enklaget niemêr, lât mir den pîn.</l>
					<l n="23" xml:id="chapter-298-div-298-l-8935">iuwer œheim, der künec hêr,</l>
					<l n="24" xml:id="chapter-298-div-298-l-8936">gewinnet nimmer solhen Keien mêr.</l>
					<l n="25" xml:id="chapter-298-div-298-l-8937">ir sît mir râche ze wol geborn:</l>
					<l n="26" xml:id="chapter-298-div-298-l-8938">hetet aber ir einen vinger dort verlorn,</l>
					<l n="27" xml:id="chapter-298-div-298-l-8939">dâ wâcte ich gegen mîn houbet.</l>
					<l n="28" xml:id="chapter-298-div-298-l-8940">seht ob ir mirz geloubet:</l>
					<l n="29" xml:id="chapter-298-div-298-l-8941">kêrt iuch niht an mîn hetzen.</l>
					<l n="30" xml:id="chapter-298-div-298-l-8942">er kan unsanfte letzen,</l>
				</div>
			</div>
			<div n="299" xml:id="chapter-299" type="chapter" data-level="1">
				<div xml:id="chapter-299-div-299" data-level="2">
					<l n="1" xml:id="chapter-299-div-299-l-8943">der noch dort ûze unvlühtec habet:</l>
					<l n="2" xml:id="chapter-299-div-299-l-8944">weder er enschûftet noch endrabet.</l>
					<l n="3" xml:id="chapter-299-div-299-l-8945">ouch enist hie ninder vrouwen hâr</l>
					<l n="4" xml:id="chapter-299-div-299-l-8946">weder sô mürwe noch sô klâr,</l>
					<l n="5" xml:id="chapter-299-div-299-l-8947">ez enwære doch ein veste bant</l>
					<l n="6" xml:id="chapter-299-div-299-l-8948">ze wern strîtes iuwer hant.</l>
					<l n="7" xml:id="chapter-299-div-299-l-8949">swelh man tuot solhe diemuot schîn,</l>
					<l n="8" xml:id="chapter-299-div-299-l-8950">der êret ouch die muoter sîn:</l>
					<l n="9" xml:id="chapter-299-div-299-l-8951">vaterhalben solde er ellen hân.</l>
					<l n="10" xml:id="chapter-299-div-299-l-8952">kêrt muoterhalp, her Gâwân,</l>
					<l n="11" xml:id="chapter-299-div-299-l-8953">sô werdet ir swertes blicke bleich</l>
					<l n="12" xml:id="chapter-299-div-299-l-8954">und manlîcher herte weich."</l>
					<l n="13" xml:id="chapter-299-div-299-l-8955">sus was der wol gelobete man</l>
					<l n="14" xml:id="chapter-299-div-299-l-8956">gerant zer blôzen sîten an</l>
					<l n="15" xml:id="chapter-299-div-299-l-8957">mit rede: er kunde ir gelden niht,</l>
					<l n="16" xml:id="chapter-299-div-299-l-8958">als wol gezogenem man geschiht,</l>
					<l n="17" xml:id="chapter-299-div-299-l-8959">dem schame versliuzet sînen munt,</l>
					<l n="18" xml:id="chapter-299-div-299-l-8960">daz dem verschamten ist unkunt.</l>
					<l n="19" xml:id="chapter-299-div-299-l-8961">Gâwân ze Keien sprach:</l>
					<l n="20" xml:id="chapter-299-div-299-l-8962">"swâ man sluoc oder stach,</l>
					<l n="21" xml:id="chapter-299-div-299-l-8963">swaz des gein mir ist geschehen,</l>
					<l n="22" xml:id="chapter-299-div-299-l-8964">swer mîne varwe wolde spehen,</l>
					<l n="23" xml:id="chapter-299-div-299-l-8965">diu wæne ich ie erbliche</l>
					<l n="24" xml:id="chapter-299-div-299-l-8966">von slage oder von stiche.</l>
					<l n="25" xml:id="chapter-299-div-299-l-8967">dû zürnes mit mir âne nôt:</l>
					<l n="26" xml:id="chapter-299-div-299-l-8968">ich bin der dir ie dienest bôt."</l>
					<l n="27" xml:id="chapter-299-div-299-l-8969">ûz dem poulûn gienc her Gâwân.</l>
					<l n="28" xml:id="chapter-299-div-299-l-8970">sîn ors hiez er bringen sân,</l>
					<l n="29" xml:id="chapter-299-div-299-l-8971">sunder swert und âne sporn</l>
					<l n="30" xml:id="chapter-299-div-299-l-8972">saz drûf der degen wol geborn:</l>
				</div>
			</div>
			<div n="300" xml:id="chapter-300" type="chapter" data-level="1">
				<div xml:id="chapter-300-div-300" data-level="2">
					<l n="1" xml:id="chapter-300-div-300-l-8973">er kêrte ûz dâ er den Wâleis vant.</l>
					<l n="2" xml:id="chapter-300-div-300-l-8974">des witze was der minnen phant,</l>
					<l n="3" xml:id="chapter-300-div-300-l-8975">er truoc drî tjoste durch den schilt,</l>
					<l n="4" xml:id="chapter-300-div-300-l-8976">mit heldes handen dar gezilt:</l>
					<l n="5" xml:id="chapter-300-div-300-l-8977">ouch hete in Orilus versniten.</l>
					<l n="6" xml:id="chapter-300-div-300-l-8978">sus kom Gâwân zuo zim geriten:</l>
					<l n="7" xml:id="chapter-300-div-300-l-8979">sunder kalopieren</l>
					<l n="8" xml:id="chapter-300-div-300-l-8980">und âne punieren.</l>
					<l n="9" xml:id="chapter-300-div-300-l-8981">er wolde güetlîche ersehen,</l>
					<l n="10" xml:id="chapter-300-div-300-l-8982">von wem der strît dâ wære geschehen.</l>
					<l n="11" xml:id="chapter-300-div-300-l-8983">dô sprach er grüezenlîche dar</l>
					<l n="12" xml:id="chapter-300-div-300-l-8984">ze Parzivâl, ders kleine war</l>
					<l n="13" xml:id="chapter-300-div-300-l-8985">nam. daz muoste et alsô sîn:</l>
					<l n="14" xml:id="chapter-300-div-300-l-8986">dâ tet vrou Minne ir ellen schîn</l>
					<l n="15" xml:id="chapter-300-div-300-l-8987">an dem den Herzeloide bar.</l>
					<l n="16" xml:id="chapter-300-div-300-l-8988">ungezaldiu sippe in gar</l>
					<l n="17" xml:id="chapter-300-div-300-l-8989">schiet von den witzen sîn</l>
					<l n="18" xml:id="chapter-300-div-300-l-8990">und ûf geerbeter pîn</l>
					<l n="19" xml:id="chapter-300-div-300-l-8991">von vater und von muoter art.</l>
					<l n="20" xml:id="chapter-300-div-300-l-8992">der Wâleis wênec innen wart,</l>
					<l n="21" xml:id="chapter-300-div-300-l-8993">waz mîns herren Gâwânes munt</l>
					<l n="22" xml:id="chapter-300-div-300-l-8994">mit worten im dâ tæte kunt.</l>
					<l n="23" xml:id="chapter-300-div-300-l-8995">dô sprach der künec Lôtes sun:</l>
					<l n="24" xml:id="chapter-300-div-300-l-8996">"herre ir welt gewalt nû tuon,</l>
					<l n="25" xml:id="chapter-300-div-300-l-8997">sît ir mir grüezen widersaget.</l>
					<l n="26" xml:id="chapter-300-div-300-l-8998">ich enbin doch niht sô gar verzaget,</l>
					<l n="27" xml:id="chapter-300-div-300-l-8999">ich enbringez an ander vrâge.</l>
					<l n="28" xml:id="chapter-300-div-300-l-9000">ir habet man und mâge</l>
					<l n="29" xml:id="chapter-300-div-300-l-9001">und den künec selben entêret,</l>
					<l n="30" xml:id="chapter-300-div-300-l-9002">unser laster hie gemêret.</l>
				</div>
			</div>
			<div n="301" xml:id="chapter-301" type="chapter" data-level="1">
				<div xml:id="chapter-301-div-301" data-level="2">
					<l n="1" xml:id="chapter-301-div-301-l-9003">des erwirbe ich iu die hulde,</l>
					<l n="2" xml:id="chapter-301-div-301-l-9004">daz der küenc læt die schulde,</l>
					<l n="3" xml:id="chapter-301-div-301-l-9005">welt ir nâch mînem râte leben,</l>
					<l n="4" xml:id="chapter-301-div-301-l-9006">geselleschaft mir vür in geben."</l>
					<l n="5" xml:id="chapter-301-div-301-l-9007">des künec Gahmuretes kint,</l>
					<l n="6" xml:id="chapter-301-div-301-l-9008">dreun und vlêhen was im ein wint.</l>
					<l n="7" xml:id="chapter-301-div-301-l-9009">der tavelrunder hœster prîs,</l>
					<l n="8" xml:id="chapter-301-div-301-l-9010">Gâwân was solher nœte al wîs:</l>
					<l n="9" xml:id="chapter-301-div-301-l-9011">er hete si unsanfte erkant.</l>
					<l n="10" xml:id="chapter-301-div-301-l-9012">dô er mit dem mezzer durch die hant</l>
					<l n="11" xml:id="chapter-301-div-301-l-9013">stach, des twanc in minnen kraft</l>
					<l n="12" xml:id="chapter-301-div-301-l-9014">und wert wîplîch geselleschaft:</l>
					<l n="13" xml:id="chapter-301-div-301-l-9015">in schiet von tôde ein künegîn.</l>
					<l n="14" xml:id="chapter-301-div-301-l-9016">dô der küene Lehelîn</l>
					<l n="15" xml:id="chapter-301-div-301-l-9017">mit einer tjoste rîche</l>
					<l n="16" xml:id="chapter-301-div-301-l-9018">in twanc sô volleclîche,</l>
					<l n="17" xml:id="chapter-301-div-301-l-9019">diu senfte süeze wol gevar</l>
					<l n="18" xml:id="chapter-301-div-301-l-9020">ze phande sazte ir houbet dar,</l>
					<l n="19" xml:id="chapter-301-div-301-l-9021">rêgîn Ingûse de Bahtarliez:</l>
					<l n="20" xml:id="chapter-301-div-301-l-9022">alsus diu getriuwe hiez.</l>
					<l n="21" xml:id="chapter-301-div-301-l-9023">dô dâhte mîn her Gâwân:</l>
					<l n="22" xml:id="chapter-301-div-301-l-9024">"waz ob diu minne disen man</l>
					<l n="23" xml:id="chapter-301-div-301-l-9025">twinget als si mich dô twanc,</l>
					<l n="24" xml:id="chapter-301-div-301-l-9026">und sîn getriulîch gedanc</l>
					<l n="25" xml:id="chapter-301-div-301-l-9027">der minne muoz ir siges jehen?"</l>
					<l n="26" xml:id="chapter-301-div-301-l-9028">er marcte des Wâleises sehen,</l>
					<l n="27" xml:id="chapter-301-div-301-l-9029">war stüenden im diu ougen sîn.</l>
					<l n="28" xml:id="chapter-301-div-301-l-9030">eine veilen tuoches von Surîn,</l>
					<l n="29" xml:id="chapter-301-div-301-l-9031">gefurriert mit gelwem zindâl,</l>
					<l n="30" xml:id="chapter-301-div-301-l-9032">die swanc er über diu bluotes mâl.</l>
				</div>
			</div>
			<div n="302" xml:id="chapter-302" type="chapter" data-level="1">
				<div xml:id="chapter-302-div-302" data-level="2">
					<l n="1" xml:id="chapter-302-div-302-l-9033">dô diu veile wart der zeher dach,</l>
					<l n="2" xml:id="chapter-302-div-302-l-9034">sô daz ir Parzivâl niht sach,</l>
					<l n="3" xml:id="chapter-302-div-302-l-9035">im gap her wider witze sîn</l>
					<l n="4" xml:id="chapter-302-div-302-l-9036">von Pelrapeire diu künegîn:</l>
					<l n="5" xml:id="chapter-302-div-302-l-9037">diu behielt iedoch sîn herze dort.</l>
					<l n="6" xml:id="chapter-302-div-302-l-9038">nû ruochet hœren sîniu wort.</l>
					<l n="7" xml:id="chapter-302-div-302-l-9039">er sprach: "ouwê vrouwe unde wîp,</l>
					<l n="8" xml:id="chapter-302-div-302-l-9040">wer hât benomen mir dînen lîp?</l>
					<l n="9" xml:id="chapter-302-div-302-l-9041">erwarp mit ritterschaft mîn hant</l>
					<l n="10" xml:id="chapter-302-div-302-l-9042">dîn werde minne, krône und ein lant?</l>
					<l n="11" xml:id="chapter-302-div-302-l-9043">bin ichz der dich von Clâmidê</l>
					<l n="12" xml:id="chapter-302-div-302-l-9044">lôste? ich vant ach und ouwê</l>
					<l n="13" xml:id="chapter-302-div-302-l-9045">und siufzec manec herze vrebel</l>
					<l n="14" xml:id="chapter-302-div-302-l-9046">in dîner helfe. ougen nebel</l>
					<l n="15" xml:id="chapter-302-div-302-l-9047">hât dich bî liehter sunnen hie</l>
					<l n="16" xml:id="chapter-302-div-302-l-9048">mit benomen, jâ enweiz ich wie."</l>
					<l n="17" xml:id="chapter-302-div-302-l-9049">er sprach: "Ouwê war kom mîn sper,</l>
					<l n="18" xml:id="chapter-302-div-302-l-9050">daz ich mit mir brâhte her?"</l>
					<l n="19" xml:id="chapter-302-div-302-l-9051">dô sprach mîn her Gâwân:</l>
					<l n="20" xml:id="chapter-302-div-302-l-9052">"herre, ez ist mit tjost vertân."</l>
					<l n="21" xml:id="chapter-302-div-302-l-9053">"gein wem?" sprach der degen wert.</l>
					<l n="22" xml:id="chapter-302-div-302-l-9054">"ir enhabet hie schilt noch daz swert:</l>
					<l n="23" xml:id="chapter-302-div-302-l-9055">waz möhte ich prîses an iu bejagen?</l>
					<l n="24" xml:id="chapter-302-div-302-l-9056">doch muoz ich iuwer spotten tragen:</l>
					<l n="25" xml:id="chapter-302-div-302-l-9057">ir bietet mirz lîhte her nâch baz.</l>
					<l n="26" xml:id="chapter-302-div-302-l-9058">etswenne ich ouch vor tjost gesaz:</l>
					<l n="27" xml:id="chapter-302-div-302-l-9059">vinde ich nimmer an iu strît,</l>
					<l n="28" xml:id="chapter-302-div-302-l-9060">doch sint diu lant wol sô wît,</l>
					<l n="29" xml:id="chapter-302-div-302-l-9061">ich mac dâ prîs und arbeit holn</l>
					<l n="30" xml:id="chapter-302-div-302-l-9062">und beidiu vreude und angest doln."</l>
				</div>
			</div>
			<div n="303" xml:id="chapter-303" type="chapter" data-level="1">
				<div xml:id="chapter-303-div-303" data-level="2">
					<l n="1" xml:id="chapter-303-div-303-l-9063">mîn her Gâwân dô sprach:</l>
					<l n="2" xml:id="chapter-303-div-303-l-9064">"swaz hie mit rede gein iu geschach,</l>
					<l n="3" xml:id="chapter-303-div-303-l-9065">diust lûter unde minneclîch</l>
					<l n="4" xml:id="chapter-303-div-303-l-9066">und niht mit stæter trüebe rîch.</l>
					<l n="5" xml:id="chapter-303-div-303-l-9067">ich ger als ichz gedienen wil.</l>
					<l n="6" xml:id="chapter-303-div-303-l-9068">hie liget ein künec und ritter vil</l>
					<l n="7" xml:id="chapter-303-div-303-l-9069">und manec vrouwe wol gevar:</l>
					<l n="8" xml:id="chapter-303-div-303-l-9070">geselleschaft gibe ich iu dar,</l>
					<l n="9" xml:id="chapter-303-div-303-l-9071">lât ir mich mit iu rîten.</l>
					<l n="10" xml:id="chapter-303-div-303-l-9072">dâ bewar ich iuch vor strîten."</l>
					<l n="11" xml:id="chapter-303-div-303-l-9073">"iuwer genâde, herre! ir sprechet wol,</l>
					<l n="12" xml:id="chapter-303-div-303-l-9074">daz ich vil gerne dienen sol,</l>
					<l n="13" xml:id="chapter-303-div-303-l-9075">sît ir kumpânîe bietet mir.</l>
					<l n="14" xml:id="chapter-303-div-303-l-9076">nû werst iuwer herre oder ir?"</l>
					<l n="15" xml:id="chapter-303-div-303-l-9077">"ich heize herre einen man,</l>
					<l n="16" xml:id="chapter-303-div-303-l-9078">von dem ich manec urbor hân:</l>
					<l n="17" xml:id="chapter-303-div-303-l-9079">ein teil ich der benenne hie.</l>
					<l n="18" xml:id="chapter-303-div-303-l-9080">er was gein mir des willen ie,</l>
					<l n="19" xml:id="chapter-303-div-303-l-9081">daz er mirz ritterlîche bôt.</l>
					<l n="20" xml:id="chapter-303-div-303-l-9082">sîne swester hete der künec Lôt,</l>
					<l n="21" xml:id="chapter-303-div-303-l-9083">diu mich zer werlde brâhte.</l>
					<l n="22" xml:id="chapter-303-div-303-l-9084">swes got an mir gedâhte,</l>
					<l n="23" xml:id="chapter-303-div-303-l-9085">daz biutet dienest sîner hant.</l>
					<l n="24" xml:id="chapter-303-div-303-l-9086">der künec Artûs ist er genant.</l>
					<l n="25" xml:id="chapter-303-div-303-l-9087">mîn name ist ouch vil unverholn,</l>
					<l n="26" xml:id="chapter-303-div-303-l-9088">an allen steten unverstoln:</l>
					<l n="27" xml:id="chapter-303-div-303-l-9089">liute die mich erkennent,</l>
					<l n="28" xml:id="chapter-303-div-303-l-9090">Gâwân mich die nennent.</l>
					<l n="29" xml:id="chapter-303-div-303-l-9091">iu dient mîn lîp und der name,</l>
					<l n="30" xml:id="chapter-303-div-303-l-9092">welt irz kêren mir von schame."</l>
				</div>
			</div>
			<div n="304" xml:id="chapter-304" type="chapter" data-level="1">
				<div xml:id="chapter-304-div-304" data-level="2">
					<l n="1" xml:id="chapter-304-div-304-l-9093">dô sprach er: "bistûz Gâwân?</l>
					<l n="2" xml:id="chapter-304-div-304-l-9094">wie kranken prîs ich des hân,</l>
					<l n="3" xml:id="chapter-304-div-304-l-9095">ob dû mirz wol erbiutes hie!</l>
					<l n="4" xml:id="chapter-304-div-304-l-9096">ich hôrte von dir sprechen ie,</l>
					<l n="5" xml:id="chapter-304-div-304-l-9097">dû erbiutesz allen liuten wol.</l>
					<l n="6" xml:id="chapter-304-div-304-l-9098">dîn dienst ich doch emphâhen sol</l>
					<l n="7" xml:id="chapter-304-div-304-l-9099">niwan ûf gegendienstes gelt.</l>
					<l n="8" xml:id="chapter-304-div-304-l-9100">nû sage mir, wes sint diu gezelt,</l>
					<l n="9" xml:id="chapter-304-div-304-l-9101">der dort ist manegez ûf geslagen?</l>
					<l n="10" xml:id="chapter-304-div-304-l-9102">liget Artûs dâ, sô muoz ich klagen</l>
					<l n="11" xml:id="chapter-304-div-304-l-9103">daz ich in niht mit êren mîn</l>
					<l n="12" xml:id="chapter-304-div-304-l-9104">mac gesehen noch die künegîn.</l>
					<l n="13" xml:id="chapter-304-div-304-l-9105">ich sol rechen ê ein bliuwen,</l>
					<l n="14" xml:id="chapter-304-div-304-l-9106">dâ von ich sît mit riuwen</l>
					<l n="15" xml:id="chapter-304-div-304-l-9107">vuor von solhen sachen:</l>
					<l n="16" xml:id="chapter-304-div-304-l-9108">ein werdiu maget mir lachen</l>
					<l n="17" xml:id="chapter-304-div-304-l-9109">bôt, die blou der seneschalt</l>
					<l n="18" xml:id="chapter-304-div-304-l-9110">durch mich, daz von ir reis der walt."</l>
					<l n="19" xml:id="chapter-304-div-304-l-9111">"unsanfte ist daz gerochen"</l>
					<l n="20" xml:id="chapter-304-div-304-l-9112">sprach Gâwân: "imst zebrochen</l>
					<l n="21" xml:id="chapter-304-div-304-l-9113">der zeswe arm undz winster bein.</l>
					<l n="22" xml:id="chapter-304-div-304-l-9114">rît her, schouwe ors und ouch den stein.</l>
					<l n="23" xml:id="chapter-304-div-304-l-9115">hie ligent ouch trunzûne ûf dem snê</l>
					<l n="24" xml:id="chapter-304-div-304-l-9116">dîns spers, nâch dem dû vrâctes ê."</l>
					<l n="25" xml:id="chapter-304-div-304-l-9117">dô Parzivâl die wârheit sach,</l>
					<l n="26" xml:id="chapter-304-div-304-l-9118">dô vrâcte er vürbaz unde sprach:</l>
					<l n="27" xml:id="chapter-304-div-304-l-9119">"diz lâze ich an dich, Gâwân:</l>
					<l n="28" xml:id="chapter-304-div-304-l-9120">ob daz sî der selbe man</l>
					<l n="29" xml:id="chapter-304-div-304-l-9121">der mir hât laster vor gezilt,</l>
					<l n="30" xml:id="chapter-304-div-304-l-9122">sô rîte ich mit dir, swar dû wilt."</l>
				</div>
			</div>
			<div n="305" xml:id="chapter-305" type="chapter" data-level="1">
				<div xml:id="chapter-305-div-305" data-level="2">
					<l n="1" xml:id="chapter-305-div-305-l-9123">"ich enwil gein dir niht liegens phlegen"</l>
					<l n="2" xml:id="chapter-305-div-305-l-9124">sprach Gâwân: "hiest von tjost gelegen</l>
					<l n="3" xml:id="chapter-305-div-305-l-9125">Segramors, ein strîtes helt,</l>
					<l n="4" xml:id="chapter-305-div-305-l-9126">des tât gein prîse ie was erwelt.</l>
					<l n="5" xml:id="chapter-305-div-305-l-9127">dû tætez ê Keie wart gevalt:</l>
					<l n="6" xml:id="chapter-305-div-305-l-9128">an in beiden hâstû prîs bezalt,"</l>
					<l n="7" xml:id="chapter-305-div-305-l-9129">si riten mit ein ander dan,</l>
					<l n="8" xml:id="chapter-305-div-305-l-9130">der Wâleis und Gâwân.</l>
					<l n="9" xml:id="chapter-305-div-305-l-9131">vil volkes zorse und ze vuoz</l>
					<l n="10" xml:id="chapter-305-div-305-l-9132">dort inne bôt in werden gruoz,</l>
					<l n="11" xml:id="chapter-305-div-305-l-9133">Gâwâne und dem ritter rôt,</l>
					<l n="12" xml:id="chapter-305-div-305-l-9134">wande in ir zuht daz gebôt.</l>
					<l n="13" xml:id="chapter-305-div-305-l-9135">Gâwân kêrte, dâ er sîn poulûn vant:</l>
					<l n="14" xml:id="chapter-305-div-305-l-9136">vroun Cunnewâren de Lalant</l>
					<l n="15" xml:id="chapter-305-div-305-l-9137">ir snüere unz an die sîne gienc.</l>
					<l n="16" xml:id="chapter-305-div-305-l-9138">diu wart vil vrô, mit vreude emphienc</l>
					<l n="17" xml:id="chapter-305-div-305-l-9139">diu maget ir ritter, der si rach</l>
					<l n="18" xml:id="chapter-305-div-305-l-9140">daz ir von Keien ê geschach.</l>
					<l n="19" xml:id="chapter-305-div-305-l-9141">si nam ir bruoder an die hant</l>
					<l n="20" xml:id="chapter-305-div-305-l-9142">und vroun Jeschûten von Karnant:</l>
					<l n="21" xml:id="chapter-305-div-305-l-9143">sus sach si komen Parzivâl.</l>
					<l n="22" xml:id="chapter-305-div-305-l-9144">der was gevar durch îsers mâl</l>
					<l n="23" xml:id="chapter-305-div-305-l-9145">als touwege rôsen wæren dar gevlogen.</l>
					<l n="24" xml:id="chapter-305-div-305-l-9146">im was sîn harnas abe gezogen.</l>
					<l n="25" xml:id="chapter-305-div-305-l-9147">er spranc ûf, dô er die vrouwen sach.</l>
					<l n="26" xml:id="chapter-305-div-305-l-9148">nû hœret wie Cunnewâre sprach:</l>
					<l n="27" xml:id="chapter-305-div-305-l-9149">"got alrêst, dar nâch mir</l>
					<l n="28" xml:id="chapter-305-div-305-l-9150">weset willekomen, sît daz ir</l>
					<l n="29" xml:id="chapter-305-div-305-l-9151">belibet bî manlîchen siten.</l>
					<l n="30" xml:id="chapter-305-div-305-l-9152">ich hete lachen gar vermiten,</l>
				</div>
			</div>
			<div n="306" xml:id="chapter-306" type="chapter" data-level="1">
				<div xml:id="chapter-306-div-306" data-level="2">
					<l n="1" xml:id="chapter-306-div-306-l-9153">unz iuch mîn herze erkande,</l>
					<l n="2" xml:id="chapter-306-div-306-l-9154">dô mich an vreuden phande</l>
					<l n="3" xml:id="chapter-306-div-306-l-9155">Keie, der mich dô sô sluoc.</l>
					<l n="4" xml:id="chapter-306-div-306-l-9156">daz habet gerochen ir genuoc:</l>
					<l n="5" xml:id="chapter-306-div-306-l-9157">ich kuste iuch, wære ich kusses wert."</l>
					<l n="6" xml:id="chapter-306-div-306-l-9158">"des hete ich hiute sân gegert"</l>
					<l n="7" xml:id="chapter-306-div-306-l-9159">sprach Parzivâl, "getorste ich sô,</l>
					<l n="8" xml:id="chapter-306-div-306-l-9160">wande ich bin iuwers emphâhens vrô."</l>
					<l n="9" xml:id="chapter-306-div-306-l-9161">si kusten unde sâzen nider.</l>
					<l n="10" xml:id="chapter-306-div-306-l-9162">eine juncvrouwen si sande wider</l>
					<l n="11" xml:id="chapter-306-div-306-l-9163">und hiez ir bringen rîchiu kleit,</l>
					<l n="12" xml:id="chapter-306-div-306-l-9164">diu wâren gesniten al gereit</l>
					<l n="13" xml:id="chapter-306-div-306-l-9165">ûz phelle von Nînivê:</l>
					<l n="14" xml:id="chapter-306-div-306-l-9166">si solde der künec Clâmidê,</l>
					<l n="15" xml:id="chapter-306-div-306-l-9167">ir gevangen, hân getragen.</l>
					<l n="16" xml:id="chapter-306-div-306-l-9168">diu maget si brâhte und begunde klagen,</l>
					<l n="17" xml:id="chapter-306-div-306-l-9169">der mantel wære âne snuor.</l>
					<l n="18" xml:id="chapter-306-div-306-l-9170">Cunnewâre sus gevuor:</l>
					<l n="19" xml:id="chapter-306-div-306-l-9171">von blanker sîte ein snüerelîn</l>
					<l n="20" xml:id="chapter-306-div-306-l-9172">si zucte und zôch ez im dar în.</l>
					<l n="21" xml:id="chapter-306-div-306-l-9173">mit urloube er sich dô twuoc</l>
					<l n="22" xml:id="chapter-306-div-306-l-9174">den râm von im: der junge truoc</l>
					<l n="23" xml:id="chapter-306-div-306-l-9175">bî rôtem munde liehtez vel.</l>
					<l n="24" xml:id="chapter-306-div-306-l-9176">gekleidet wart der degen snel:</l>
					<l n="25" xml:id="chapter-306-div-306-l-9177">dô was er fier unde klâr.</l>
					<l n="26" xml:id="chapter-306-div-306-l-9178">swer in sach, der jach vür wâr,</l>
					<l n="27" xml:id="chapter-306-div-306-l-9179">er wære geblüemet vür alle man.</l>
					<l n="28" xml:id="chapter-306-div-306-l-9180">diz lop sîn varwe muoste hân.</l>
					<l n="29" xml:id="chapter-306-div-306-l-9181">Parzivâl stuont wol sîn wât.</l>
					<l n="30" xml:id="chapter-306-div-306-l-9182">einen grüenen smârât</l>
				</div>
			</div>
			<div n="307" xml:id="chapter-307" type="chapter" data-level="1">
				<div xml:id="chapter-307-div-307" data-level="2">
					<l n="1" xml:id="chapter-307-div-307-l-9183">spien si im vür sîn houbetloch.</l>
					<l n="2" xml:id="chapter-307-div-307-l-9184">Cunnewâre gap im mêr dennoch,</l>
					<l n="3" xml:id="chapter-307-div-307-l-9185">einen tiuren gürtel fier:</l>
					<l n="4" xml:id="chapter-307-div-307-l-9186">mit edeln steinen manec tier</l>
					<l n="5" xml:id="chapter-307-div-307-l-9187">muoste ûzen ûf dem borten sîn,</l>
					<l n="6" xml:id="chapter-307-div-307-l-9188">diu rinke was ein rubîn.</l>
					<l n="7" xml:id="chapter-307-div-307-l-9189">wie was der junge âne bart</l>
					<l n="8" xml:id="chapter-307-div-307-l-9190">geschicket, dô er gegürtet wart?</l>
					<l n="9" xml:id="chapter-307-div-307-l-9191">diz mære giht, wol genuoc.</l>
					<l n="10" xml:id="chapter-307-div-307-l-9192">daz volc im holdez herze truoc:</l>
					<l n="11" xml:id="chapter-307-div-307-l-9193">swer in sach, man oder wîp,</l>
					<l n="12" xml:id="chapter-307-div-307-l-9194">die heten wert sînen lîp.</l>
					<l n="13" xml:id="chapter-307-div-307-l-9195">der künec messe hete gehôrt:</l>
					<l n="14" xml:id="chapter-307-div-307-l-9196">man sach Artûsen komen dort</l>
					<l n="15" xml:id="chapter-307-div-307-l-9197">mit der tavelrunder diet.</l>
					<l n="16" xml:id="chapter-307-div-307-l-9198">der neheiner valscheit nie geriet,</l>
					<l n="17" xml:id="chapter-307-div-307-l-9199">die heten alle ê vernomen,</l>
					<l n="18" xml:id="chapter-307-div-307-l-9200">der rôte ritter wære komen</l>
					<l n="19" xml:id="chapter-307-div-307-l-9201">in Gâwânes poulûn.</l>
					<l n="20" xml:id="chapter-307-div-307-l-9202">dar kom Artûs der Bertûn.</l>
					<l n="21" xml:id="chapter-307-div-307-l-9203">der zeblûwen Antanor</l>
					<l n="22" xml:id="chapter-307-div-307-l-9204">spranc dem künege allez vor.</l>
					<l n="23" xml:id="chapter-307-div-307-l-9205">unz er den Wâleis ersach.</l>
					<l n="24" xml:id="chapter-307-div-307-l-9206">den vrâcte er: "sît irz der mich rach</l>
					<l n="25" xml:id="chapter-307-div-307-l-9207">und Cunnewâren de Lalant?</l>
					<l n="26" xml:id="chapter-307-div-307-l-9208">vil prîses giht man iuwer hant:</l>
					<l n="27" xml:id="chapter-307-div-307-l-9209">Keie hât verphendet.</l>
					<l n="28" xml:id="chapter-307-div-307-l-9210">sîn dreun ist nû gelendet,</l>
					<l n="29" xml:id="chapter-307-div-307-l-9211">ich vürhte wênec sînen swanc:</l>
					<l n="30" xml:id="chapter-307-div-307-l-9212">der zeswe arm ist im ze kranc."</l>
				</div>
			</div>
			<div n="308" xml:id="chapter-308" type="chapter" data-level="1">
				<div xml:id="chapter-308-div-308" data-level="2">
					<l n="1" xml:id="chapter-308-div-308-l-9213">dô truoc der junge Parzivâl</l>
					<l n="2" xml:id="chapter-308-div-308-l-9214">âne vlügel engels mâl,</l>
					<l n="3" xml:id="chapter-308-div-308-l-9215">sus geblüet ûf der erden.</l>
					<l n="4" xml:id="chapter-308-div-308-l-9216">Artûs mit den werden</l>
					<l n="5" xml:id="chapter-308-div-308-l-9217">emphienc in minneclîche.</l>
					<l n="6" xml:id="chapter-308-div-308-l-9218">guotes willen wâren rîche</l>
					<l n="7" xml:id="chapter-308-div-308-l-9219">alle die in gesâhen dâ.</l>
					<l n="8" xml:id="chapter-308-div-308-l-9220">ir herzen volge sprach in jâ,</l>
					<l n="9" xml:id="chapter-308-div-308-l-9221">gein sînem lobe sprach niemen nein:</l>
					<l n="10" xml:id="chapter-308-div-308-l-9222">sô rehte minneclîch er schein.</l>
					<l n="11" xml:id="chapter-308-div-308-l-9223">Artûs sprach zem Wâleise sân:</l>
					<l n="12" xml:id="chapter-308-div-308-l-9224">"ir habet mir liep und leit getân:</l>
					<l n="13" xml:id="chapter-308-div-308-l-9225">doch habet ir mir der êre</l>
					<l n="14" xml:id="chapter-308-div-308-l-9226">brâht und gesendet mêre</l>
					<l n="15" xml:id="chapter-308-div-308-l-9227">denne ich ir ie von manne emphienc.</l>
					<l n="16" xml:id="chapter-308-div-308-l-9228">dâ engein mîn dienst noch kleine gienc,</l>
					<l n="17" xml:id="chapter-308-div-308-l-9229">hetet ir prîses niemêr getân,</l>
					<l n="18" xml:id="chapter-308-div-308-l-9230">wan daz diu herzogîn sol hân,</l>
					<l n="19" xml:id="chapter-308-div-308-l-9231">vrou Jeschûte, die hulde.</l>
					<l n="20" xml:id="chapter-308-div-308-l-9232">ouch wære iu Keien schulde</l>
					<l n="21" xml:id="chapter-308-div-308-l-9233">gewandelt und gerochen,</l>
					<l n="22" xml:id="chapter-308-div-308-l-9234">hete ich iuch ê gesprochen."</l>
					<l n="23" xml:id="chapter-308-div-308-l-9235">Artûs sagete im wes er bat,</l>
					<l n="24" xml:id="chapter-308-div-308-l-9236">war umbe er an die selben stat</l>
					<l n="25" xml:id="chapter-308-div-308-l-9237">und ouch mêr landes was geriten.</l>
					<l n="26" xml:id="chapter-308-div-308-l-9238">si begunden in dô alle biten</l>
					<l n="27" xml:id="chapter-308-div-308-l-9239">daz er gelobete sunder</l>
					<l n="28" xml:id="chapter-308-div-308-l-9240">den von der tavelrunder</l>
					<l n="29" xml:id="chapter-308-div-308-l-9241">sîn ritterlîch gesellekeit.</l>
					<l n="30" xml:id="chapter-308-div-308-l-9242">im was ir bete niht ze leit:</l>
				</div>
			</div>
			<div n="309" xml:id="chapter-309" type="chapter" data-level="1">
				<div xml:id="chapter-309-div-309" data-level="2">
					<l n="1" xml:id="chapter-309-div-309-l-9243">ouch mohte ers sîn von schulden vrô.</l>
					<l n="2" xml:id="chapter-309-div-309-l-9244">Parzivâl si werte dô.</l>
					<l n="3" xml:id="chapter-309-div-309-l-9245">nû râtet, hœret unde jeht,</l>
					<l n="4" xml:id="chapter-309-div-309-l-9246">ob tavelrunder mege ir reht</l>
					<l n="5" xml:id="chapter-309-div-309-l-9247">des tages behalden, wande ir phlac</l>
					<l n="6" xml:id="chapter-309-div-309-l-9248">Artûs, bî dem ein site lac:</l>
					<l n="7" xml:id="chapter-309-div-309-l-9249">nehein ritter vor im az</l>
					<l n="8" xml:id="chapter-309-div-309-l-9250">des tages swenne âventiur vergaz</l>
					<l n="9" xml:id="chapter-309-div-309-l-9251">daz si sînen hof vermeit.</l>
					<l n="10" xml:id="chapter-309-div-309-l-9252">imst âventiure nû bereit:</l>
					<l n="11" xml:id="chapter-309-div-309-l-9253">daz lop muoste tavelrunder hân.</l>
					<l n="12" xml:id="chapter-309-div-309-l-9254">swie si wære dâ ze Nantes lân,</l>
					<l n="13" xml:id="chapter-309-div-309-l-9255">man sprach ir reht ûf bluomen velt.</l>
					<l n="14" xml:id="chapter-309-div-309-l-9256">dâ enirte stûde noch gezelt.</l>
					<l n="15" xml:id="chapter-309-div-309-l-9257">der künec Artûs daz gebôt</l>
					<l n="16" xml:id="chapter-309-div-309-l-9258">zêren dem ritter rôt:</l>
					<l n="17" xml:id="chapter-309-div-309-l-9259">sus nam sîn werdekeit dâ lôn.</l>
					<l n="18" xml:id="chapter-309-div-309-l-9260">ein phelle von Acratôn,</l>
					<l n="19" xml:id="chapter-309-div-309-l-9261">ûz heidenschefte verre brâht,</l>
					<l n="20" xml:id="chapter-309-div-309-l-9262">wart zeinem zil aldâ gedâht,</l>
					<l n="21" xml:id="chapter-309-div-309-l-9263">niht breit, sinewel gesniten:</l>
					<l n="22" xml:id="chapter-309-div-309-l-9264">al nâch tavelrunder siten</l>
					<l n="23" xml:id="chapter-309-div-309-l-9265">(wande in ir zuht des verjach)</l>
					<l n="24" xml:id="chapter-309-div-309-l-9266">nâch gegenstuole dâ niemen sprach,</l>
					<l n="25" xml:id="chapter-309-div-309-l-9267">diu gesiz wâren al gelîche hêr.</l>
					<l n="26" xml:id="chapter-309-div-309-l-9268">der künec Artûs gebôt in mêr</l>
					<l n="27" xml:id="chapter-309-div-309-l-9269">daz man werde ritter und werde vrouwen</l>
					<l n="28" xml:id="chapter-309-div-309-l-9270">an dem ringe müeste schouwen,</l>
					<l n="29" xml:id="chapter-309-div-309-l-9271">die man dâ gein prîse maz.</l>
					<l n="30" xml:id="chapter-309-div-309-l-9272">maget, wîp und man ze hove dô az.</l>
				</div>
			</div>
			<div n="310" xml:id="chapter-310" type="chapter" data-level="1">
				<div xml:id="chapter-310-div-310" data-level="2">
					<l n="1" xml:id="chapter-310-div-310-l-9273">dô kom vrou Ginôvêr dar</l>
					<l n="2" xml:id="chapter-310-div-310-l-9274">mit maneger vrouwen lieht gevar,</l>
					<l n="3" xml:id="chapter-310-div-310-l-9275">mit ir manec edel vürstîn:</l>
					<l n="4" xml:id="chapter-310-div-310-l-9276">die truogen minneclîchen schîn.</l>
					<l n="5" xml:id="chapter-310-div-310-l-9277">ouch was der rinc genomen sô wît,</l>
					<l n="6" xml:id="chapter-310-div-310-l-9278">daz âne gedrenge und âne strît</l>
					<l n="7" xml:id="chapter-310-div-310-l-9279">manec vrouwe bî ir âmîs saz.</l>
					<l n="8" xml:id="chapter-310-div-310-l-9280">Artûs der valsches laz</l>
					<l n="9" xml:id="chapter-310-div-310-l-9281">brâhte den Wâleis an der hant,</l>
					<l n="10" xml:id="chapter-310-div-310-l-9282">vrou Cunnewâre de Lalant</l>
					<l n="11" xml:id="chapter-310-div-310-l-9283">gienc im anderhalben bî:</l>
					<l n="12" xml:id="chapter-310-div-310-l-9284">diu was dô trûrens worden vrî.</l>
					<l n="13" xml:id="chapter-310-div-310-l-9285">Artûs an den Wâleis sach.</l>
					<l n="14" xml:id="chapter-310-div-310-l-9286">nû sult ir hœren wie er sprach:</l>
					<l n="15" xml:id="chapter-310-div-310-l-9287">"ich wil iuwern klâren lîp</l>
					<l n="16" xml:id="chapter-310-div-310-l-9288">lâzen küssen mîn aldez wîp:</l>
					<l n="17" xml:id="chapter-310-div-310-l-9289">des endorftet ir doch hie niemen biten,</l>
					<l n="18" xml:id="chapter-310-div-310-l-9290">sît ir von Pelrapeire geriten,</l>
					<l n="19" xml:id="chapter-310-div-310-l-9291">wan dâst des kusses hœstez zil.</l>
					<l n="20" xml:id="chapter-310-div-310-l-9292">eins dinges ich iuch biten wil:</l>
					<l n="21" xml:id="chapter-310-div-310-l-9293">kom ich immer in iuwer hûs,</l>
					<l n="22" xml:id="chapter-310-div-310-l-9294">geldet disen kus" sprach Artûs.</l>
					<l n="23" xml:id="chapter-310-div-310-l-9295">"ich tuon swes ir mich bitet, dâ"</l>
					<l n="24" xml:id="chapter-310-div-310-l-9296">sprach der Wâleis "und ouch anderswâ."</l>
					<l n="25" xml:id="chapter-310-div-310-l-9297">ein lützel gein im si dô gienc,</l>
					<l n="26" xml:id="chapter-310-div-310-l-9298">diu künegîn in mit kusse emphienc.</l>
					<l n="27" xml:id="chapter-310-div-310-l-9299">"nû verkiuse ich hie mit triuwen"</l>
					<l n="28" xml:id="chapter-310-div-310-l-9300">sprach si, "daz ir mit riuwen</l>
					<l n="29" xml:id="chapter-310-div-310-l-9301">mich liezet: die hetet ir mir gegeben,</l>
					<l n="30" xml:id="chapter-310-div-310-l-9302">dô ir rois îthêr nâmet sîn leben."</l>
				</div>
			</div>
			<div n="311" xml:id="chapter-311" type="chapter" data-level="1">
				<div xml:id="chapter-311-div-311" data-level="2">
					<l n="1" xml:id="chapter-311-div-311-l-9303">von der suone wurden naz</l>
					<l n="2" xml:id="chapter-311-div-311-l-9304">der künegîn ougen umbe daz,</l>
					<l n="3" xml:id="chapter-311-div-311-l-9305">wande îthêrs tôt tet wîben wê.</l>
					<l n="4" xml:id="chapter-311-div-311-l-9306">man sazte den künec Clâmidê</l>
					<l n="5" xml:id="chapter-311-div-311-l-9307">an daz uover zuo dem Plimizœl,</l>
					<l n="6" xml:id="chapter-311-div-311-l-9308">bî dem saz Jofreit fîz îdœl.</l>
					<l n="7" xml:id="chapter-311-div-311-l-9309">zwischen Clâmidê und Gâwân</l>
					<l n="8" xml:id="chapter-311-div-311-l-9310">der Wâleis sitzen muoste hân,</l>
					<l n="9" xml:id="chapter-311-div-311-l-9311">als mir diu âventiure maz.</l>
					<l n="10" xml:id="chapter-311-div-311-l-9312">an disem ringe niemen saz,</l>
					<l n="11" xml:id="chapter-311-div-311-l-9313">der muoter brust ie gesouc,</l>
					<l n="12" xml:id="chapter-311-div-311-l-9314">des werdekeit sô lützel trouc,</l>
					<l n="13" xml:id="chapter-311-div-311-l-9315">wan kraft mit jugent wol gevar</l>
					<l n="14" xml:id="chapter-311-div-311-l-9316">der Wâleis mit im brâhte dar.</l>
					<l n="15" xml:id="chapter-311-div-311-l-9317">swer in ze rehte wolde spehen,</l>
					<l n="16" xml:id="chapter-311-div-311-l-9318">sô hât sich manec vrouwe ersehen</l>
					<l n="17" xml:id="chapter-311-div-311-l-9319">in trüeber glase dan wære sîn munt.</l>
					<l n="18" xml:id="chapter-311-div-311-l-9320">ich tuon iu von sînem velle kunt.</l>
					<l n="19" xml:id="chapter-311-div-311-l-9321">an dem kinne und an den wangen</l>
					<l n="20" xml:id="chapter-311-div-311-l-9322">sîn varwe zeiner zangen</l>
					<l n="21" xml:id="chapter-311-div-311-l-9323">wære guot: si möhte stæte haben,</l>
					<l n="22" xml:id="chapter-311-div-311-l-9324">diu den zwîvel wol hin dan kan schaben.</l>
					<l n="23" xml:id="chapter-311-div-311-l-9325">ich meine wîp die wenkent</l>
					<l n="24" xml:id="chapter-311-div-311-l-9326">und ir vriuntschaft überdenkent.</l>
					<l n="25" xml:id="chapter-311-div-311-l-9327">sîn glast was wîbes stæte ein bant:</l>
					<l n="26" xml:id="chapter-311-div-311-l-9328">ir zwîvel gar gein im verswant,</l>
					<l n="27" xml:id="chapter-311-div-311-l-9329">ir sehen in mit triuwe emphienc,</l>
					<l n="28" xml:id="chapter-311-div-311-l-9330">durch diu ougen in ir herze er gienc.</l>
					<l n="29" xml:id="chapter-311-div-311-l-9331">man und wîp im wâren holt:</l>
					<l n="30" xml:id="chapter-311-div-311-l-9332">sus hete er werdekeit gedolt</l>
				</div>
			</div>
			<div n="312" xml:id="chapter-312" type="chapter" data-level="1">
				<div xml:id="chapter-312-div-312" data-level="2">
					<l n="1" xml:id="chapter-312-div-312-l-9333">unz ûf daz siufzebære zil.</l>
					<l n="2" xml:id="chapter-312-div-312-l-9334">hie kom von der ich sprechen wil,</l>
					<l n="3" xml:id="chapter-312-div-312-l-9335">ein maget gein triuwen wol gelobet,</l>
					<l n="4" xml:id="chapter-312-div-312-l-9336">wan daz ir zuht was vertobet.</l>
					<l n="5" xml:id="chapter-312-div-312-l-9337">ir mære tet vil liuten leit.</l>
					<l n="6" xml:id="chapter-312-div-312-l-9338">nû hœret wie diu juncvrouwe reit</l>
					<l n="7" xml:id="chapter-312-div-312-l-9339">einen mûl hôch als ein kastelân,</l>
					<l n="8" xml:id="chapter-312-div-312-l-9340">val und dennoch sus getân,</l>
					<l n="9" xml:id="chapter-312-div-312-l-9341">nassnitec und verbrant,</l>
					<l n="10" xml:id="chapter-312-div-312-l-9342">als ungerschiu marc erkant.</l>
					<l n="11" xml:id="chapter-312-div-312-l-9343">ir zoum und ir gereite</l>
					<l n="12" xml:id="chapter-312-div-312-l-9344">was geworht mit arbeite,</l>
					<l n="13" xml:id="chapter-312-div-312-l-9345">tiure unde rîche.</l>
					<l n="14" xml:id="chapter-312-div-312-l-9346">ir mûl gienc volleclîche,</l>
					<l n="15" xml:id="chapter-312-div-312-l-9347">si was niht vrouwenlîche var.</l>
					<l n="16" xml:id="chapter-312-div-312-l-9348">wê waz solde ir komen dar?</l>
					<l n="17" xml:id="chapter-312-div-312-l-9349">si kom iedoch: daz muoste et sîn,</l>
					<l n="18" xml:id="chapter-312-div-312-l-9350">Artûs her si brâhte pîn.</l>
					<l n="19" xml:id="chapter-312-div-312-l-9351">der megede ir kunst des verjach,</l>
					<l n="20" xml:id="chapter-312-div-312-l-9352">alle sprâche si wol sprach,</l>
					<l n="21" xml:id="chapter-312-div-312-l-9353">latîn, heidensch, franzois.</l>
					<l n="22" xml:id="chapter-312-div-312-l-9354">si was der witze kurtois,</l>
					<l n="23" xml:id="chapter-312-div-312-l-9355">dîaletike und jeometrî,</l>
					<l n="24" xml:id="chapter-312-div-312-l-9356">ir wâren ouch die liste bî</l>
					<l n="25" xml:id="chapter-312-div-312-l-9357">von astromomîe.</l>
					<l n="26" xml:id="chapter-312-div-312-l-9358">si hiez Cundrîe,</l>
					<l n="27" xml:id="chapter-312-div-312-l-9359">surziere was ir zuoname.</l>
					<l n="28" xml:id="chapter-312-div-312-l-9360">in dem munde niht diu lame</l>
					<l n="29" xml:id="chapter-312-div-312-l-9361">(wan der geredete ir genuoc),</l>
					<l n="30" xml:id="chapter-312-div-312-l-9362">vil hôher vreude si nider sluoc.</l>
				</div>
			</div>
			<div n="313" xml:id="chapter-313" type="chapter" data-level="1">
				<div xml:id="chapter-313-div-313" data-level="2">
					<l n="1" xml:id="chapter-313-div-313-l-9363">diu maget witze rîche</l>
					<l n="2" xml:id="chapter-313-div-313-l-9364">was gevar den ungelîche</l>
					<l n="3" xml:id="chapter-313-div-313-l-9365">die man dâ heizet bêâ schent.</l>
					<l n="4" xml:id="chapter-313-div-313-l-9366">ein brûtlachen von Gent,</l>
					<l n="5" xml:id="chapter-313-div-313-l-9367">noch blâwer denne ein lasûr,</l>
					<l n="6" xml:id="chapter-313-div-313-l-9368">hete an geleget der vreuden schûr:</l>
					<l n="7" xml:id="chapter-313-div-313-l-9369">daz was ein kappe wol gesniten</l>
					<l n="8" xml:id="chapter-313-div-313-l-9370">al nâch der Franzoiser siten.</l>
					<l n="9" xml:id="chapter-313-div-313-l-9371">drunde an ir lîbe was phelle guot.</l>
					<l n="10" xml:id="chapter-313-div-313-l-9372">von Lunders ein phæwîn huot,</l>
					<l n="11" xml:id="chapter-313-div-313-l-9373">gefurriert mit einem blîalt</l>
					<l n="12" xml:id="chapter-313-div-313-l-9374">(der huot was niuwe, diu snuor niht alt),</l>
					<l n="13" xml:id="chapter-313-div-313-l-9375">der hienc ir an dem rücke.</l>
					<l n="14" xml:id="chapter-313-div-313-l-9376">ir mære was ein brücke:</l>
					<l n="15" xml:id="chapter-313-div-313-l-9377">über vreude ez jâmer truoc.</l>
					<l n="16" xml:id="chapter-313-div-313-l-9378">si zucte in schimphes dâ genuoc.</l>
					<l n="17" xml:id="chapter-313-div-313-l-9379">über den huot ein zoph ir swanc</l>
					<l n="18" xml:id="chapter-313-div-313-l-9380">unz ûf den mûl: der was sô lanc,</l>
					<l n="19" xml:id="chapter-313-div-313-l-9381">swarz, herte und niht ze klâr,</l>
					<l n="20" xml:id="chapter-313-div-313-l-9382">linde als eins swînes rückehâr.</l>
					<l n="21" xml:id="chapter-313-div-313-l-9383">si was genaset als ein hunt,</l>
					<l n="22" xml:id="chapter-313-div-313-l-9384">zwêne ebers zene ir vür den munt</l>
					<l n="23" xml:id="chapter-313-div-313-l-9385">giengen wol spannen lanc,</l>
					<l n="24" xml:id="chapter-313-div-313-l-9386">ietweder wintbra sich dranc</l>
					<l n="25" xml:id="chapter-313-div-313-l-9387">mit zöphen vür die hâres snuor.</l>
					<l n="26" xml:id="chapter-313-div-313-l-9388">mîn zuht mit wârheit missevuor,</l>
					<l n="27" xml:id="chapter-313-div-313-l-9389">daz ich sus muoz von vrouwen sagen:</l>
					<l n="28" xml:id="chapter-313-div-313-l-9390">nehein anderiu darf ez von mir klagen.</l>
					<l n="29" xml:id="chapter-313-div-313-l-9391">Cundrîe truoc ôren als ein ber:</l>
					<l n="30" xml:id="chapter-313-div-313-l-9392">niht nâch vriundes minne ger,</l>
				</div>
			</div>
			<div n="314" xml:id="chapter-314" type="chapter" data-level="1">
				<div xml:id="chapter-314-div-314" data-level="2">
					<l n="1" xml:id="chapter-314-div-314-l-9393">rûch was ir antlitze erkant.</l>
					<l n="2" xml:id="chapter-314-div-314-l-9394">einen geisel si vuorte in der hant,</l>
					<l n="3" xml:id="chapter-314-div-314-l-9395">dem wâren die swenkel sîdîn</l>
					<l n="4" xml:id="chapter-314-div-314-l-9396">und der stil ein rubîn.</l>
					<l n="5" xml:id="chapter-314-div-314-l-9397">gevar als eines affen hût</l>
					<l n="6" xml:id="chapter-314-div-314-l-9398">truoc hende diz gæbe trût.</l>
					<l n="7" xml:id="chapter-314-div-314-l-9399">die nagele wâren niht ze lieht,</l>
					<l n="8" xml:id="chapter-314-div-314-l-9400">wan mir diu âventiure giht,</l>
					<l n="9" xml:id="chapter-314-div-314-l-9401">si stüenden als eins lewen klân.</l>
					<l n="10" xml:id="chapter-314-div-314-l-9402">nâch ir minne was selten tjost getân.</l>
					<l n="11" xml:id="chapter-314-div-314-l-9403">sus kom geriten in den rinc</l>
					<l n="12" xml:id="chapter-314-div-314-l-9404">trûrens urhap, vreuden twinc.</l>
					<l n="13" xml:id="chapter-314-div-314-l-9405">si kêrte aldâ si den wirt vant.</l>
					<l n="14" xml:id="chapter-314-div-314-l-9406">vrou Cunnewâre de Lalant</l>
					<l n="15" xml:id="chapter-314-div-314-l-9407">az mit Artûse,</l>
					<l n="16" xml:id="chapter-314-div-314-l-9408">diu künegîn von Janfûse</l>
					<l n="17" xml:id="chapter-314-div-314-l-9409">mit vroun Ginôvêren az.</l>
					<l n="18" xml:id="chapter-314-div-314-l-9410">Artûs der künec schône saz.</l>
					<l n="19" xml:id="chapter-314-div-314-l-9411">Cundrîe hielt vür den Bertenois,</l>
					<l n="20" xml:id="chapter-314-div-314-l-9412">si sprach hin zim en franois</l>
					<l n="21" xml:id="chapter-314-div-314-l-9413">(ob ichz iu tiuschen sagen sol,</l>
					<l n="22" xml:id="chapter-314-div-314-l-9414">mir tuont ir mære niht ze wol):</l>
					<l n="23" xml:id="chapter-314-div-314-l-9415">"fil li roi Utepandragûn,</l>
					<l n="24" xml:id="chapter-314-div-314-l-9416">dich selben und manegen Bertûn</l>
					<l n="25" xml:id="chapter-314-div-314-l-9417">hât dîn gewerp alhie geschant.</l>
					<l n="26" xml:id="chapter-314-div-314-l-9418">die besten über elliu lant</l>
					<l n="27" xml:id="chapter-314-div-314-l-9419">sæzen hie mit werdekeit,</l>
					<l n="28" xml:id="chapter-314-div-314-l-9420">wan daz ein galle ir prîs versneit:</l>
					<l n="29" xml:id="chapter-314-div-314-l-9421">tavelrunder ist entnihtet,</l>
					<l n="30" xml:id="chapter-314-div-314-l-9422">der valsch hât dran gephlihtet.</l>
				</div>
			</div>
			<div n="315" xml:id="chapter-315" type="chapter" data-level="1">
				<div xml:id="chapter-315-div-315" data-level="2">
					<l n="1" xml:id="chapter-315-div-315-l-9423">künec Artûs, dû stüende ze lobe</l>
					<l n="2" xml:id="chapter-315-div-315-l-9424">hôhe dînen genôzen obe:</l>
					<l n="3" xml:id="chapter-315-div-315-l-9425">dîn stîgender prîs nû sinket,</l>
					<l n="4" xml:id="chapter-315-div-315-l-9426">dîn snelliu wirde hinket,</l>
					<l n="5" xml:id="chapter-315-div-315-l-9427">dîn hôhez lop sich neiget,</l>
					<l n="6" xml:id="chapter-315-div-315-l-9428">dîn prîs hât valsch erzeiget.</l>
					<l n="7" xml:id="chapter-315-div-315-l-9429">tavelrunder prîses kraft</l>
					<l n="8" xml:id="chapter-315-div-315-l-9430">hât erlemt ein geselleschaft,</l>
					<l n="9" xml:id="chapter-315-div-315-l-9431">die drüber gap her Parzivâl.</l>
					<l n="10" xml:id="chapter-315-div-315-l-9432">der ouch dort treget diu ritters mâl,</l>
					<l n="11" xml:id="chapter-315-div-315-l-9433">ir nennet in der ritter rôt</l>
					<l n="12" xml:id="chapter-315-div-315-l-9434">nâch dem der lac vor Nantes tôt:</l>
					<l n="13" xml:id="chapter-315-div-315-l-9435">ungelîch ir zweier leben was,</l>
					<l n="14" xml:id="chapter-315-div-315-l-9436">wan munt von ritter nie gelas,</l>
					<l n="15" xml:id="chapter-315-div-315-l-9437">der phlæge sô ganzer werdekeit."</l>
					<l n="16" xml:id="chapter-315-div-315-l-9438">von dem künege si vür den Wâleis reit.</l>
					<l n="17" xml:id="chapter-315-div-315-l-9439">si sprach: "ir tuot mir site buoz,</l>
					<l n="18" xml:id="chapter-315-div-315-l-9440">daz ich versage mînen gruoz</l>
					<l n="19" xml:id="chapter-315-div-315-l-9441">Artûse und der massenîe sîn.</l>
					<l n="20" xml:id="chapter-315-div-315-l-9442">gunêrt si iuwer liehter schîn</l>
					<l n="21" xml:id="chapter-315-div-315-l-9443">und iuwer manlîchen lide.</l>
					<l n="22" xml:id="chapter-315-div-315-l-9444">hete ich suone oder vride,</l>
					<l n="23" xml:id="chapter-315-div-315-l-9445">diu wæren iu beidiu tiure.</l>
					<l n="24" xml:id="chapter-315-div-315-l-9446">ich dunke iuch ungehiure</l>
					<l n="25" xml:id="chapter-315-div-315-l-9447">und bin gehiurer doch danne ir.</l>
					<l n="26" xml:id="chapter-315-div-315-l-9448">her Parzivâl, wan saget ir mir</l>
					<l n="27" xml:id="chapter-315-div-315-l-9449">und bescheidet mich einer mære,</l>
					<l n="28" xml:id="chapter-315-div-315-l-9450">dô der trûrege vischære</l>
					<l n="29" xml:id="chapter-315-div-315-l-9451">saz âne vreude und âne trôst,</l>
					<l n="30" xml:id="chapter-315-div-315-l-9452">war umbe ir in niht siufzens hât erlôst?</l>
				</div>
			</div>
			<div n="316" xml:id="chapter-316" type="chapter" data-level="1">
				<div xml:id="chapter-316-div-316" data-level="2">
					<l n="1" xml:id="chapter-316-div-316-l-9453">er truoc iu vür den jâmers last:</l>
					<l n="2" xml:id="chapter-316-div-316-l-9454">ir vil ungetriuwer gast,</l>
					<l n="3" xml:id="chapter-316-div-316-l-9455">sîn nôt iuch solde erbarmet hân.</l>
					<l n="4" xml:id="chapter-316-div-316-l-9456">daz iu der munt noch werde wan,</l>
					<l n="5" xml:id="chapter-316-div-316-l-9457">ich meine der zungen drinne,</l>
					<l n="6" xml:id="chapter-316-div-316-l-9458">als iuz herze ist rehter sinne!</l>
					<l n="7" xml:id="chapter-316-div-316-l-9459">gein der helle ir sît benant</l>
					<l n="8" xml:id="chapter-316-div-316-l-9460">ze himele vor der hœsten hant:</l>
					<l n="9" xml:id="chapter-316-div-316-l-9461">alsô sît ir ûf der erden.</l>
					<l n="10" xml:id="chapter-316-div-316-l-9462">versinnent sich die werden,</l>
					<l n="11" xml:id="chapter-316-div-316-l-9463">ir heiles ban, ir sælden vluoch,</l>
					<l n="12" xml:id="chapter-316-div-316-l-9464">des ganzen prîses reht unruoch,</l>
					<l n="13" xml:id="chapter-316-div-316-l-9465">ir sît manlîcher êren schiech,</l>
					<l n="14" xml:id="chapter-316-div-316-l-9466">und an der werdekeit sô siech,</l>
					<l n="15" xml:id="chapter-316-div-316-l-9467">nehein arzet mac iuch des ernern.</l>
					<l n="16" xml:id="chapter-316-div-316-l-9468">ich wil ûf iuwerm houpte swern,</l>
					<l n="17" xml:id="chapter-316-div-316-l-9469">gît mir iemen des den eit,</l>
					<l n="18" xml:id="chapter-316-div-316-l-9470">daz grœzer valsch nie wart bereit</l>
					<l n="19" xml:id="chapter-316-div-316-l-9471">neheinem alsô schœnem man.</l>
					<l n="20" xml:id="chapter-316-div-316-l-9472">ir vederangel, ir nâtern zan,</l>
					<l n="21" xml:id="chapter-316-div-316-l-9473">iu gap iedoch der wirt ein swert,</l>
					<l n="22" xml:id="chapter-316-div-316-l-9474">des iuwer wirde wart nie wert:</l>
					<l n="23" xml:id="chapter-316-div-316-l-9475">dâ erwarp iu swîgen sünden zil.</l>
					<l n="24" xml:id="chapter-316-div-316-l-9476">ir sît der hellehirten spil,</l>
					<l n="25" xml:id="chapter-316-div-316-l-9477">gunêrter lîp, her Parzivâl!</l>
					<l n="26" xml:id="chapter-316-div-316-l-9478">ir sâhet ouch vür iuch tragen den grâl</l>
					<l n="27" xml:id="chapter-316-div-316-l-9479">und snîdende silber und bluotec sper.</l>
					<l n="28" xml:id="chapter-316-div-316-l-9480">ir vreuden letze, ir trûrens wer,</l>
					<l n="29" xml:id="chapter-316-div-316-l-9481">wære ze Munsalvæsche iu vrâgen mite!</l>
					<l n="30" xml:id="chapter-316-div-316-l-9482">in heidenschaft ze Tabronite</l>
				</div>
			</div>
			<div n="317" xml:id="chapter-317" type="chapter" data-level="1">
				<div xml:id="chapter-317-div-317" data-level="2">
					<l n="1" xml:id="chapter-317-div-317-l-9483">diu stat hât erden wunsches solt:</l>
					<l n="2" xml:id="chapter-317-div-317-l-9484">hie hete iu vrâgen mêr erholt.</l>
					<l n="3" xml:id="chapter-317-div-317-l-9485">jenes landes künegîn</l>
					<l n="4" xml:id="chapter-317-div-317-l-9486">Feirefîz Anschevîn</l>
					<l n="5" xml:id="chapter-317-div-317-l-9487">mit herter ritterschefte erwarp.</l>
					<l n="6" xml:id="chapter-317-div-317-l-9488">an dem diu manheit niht verdarp,</l>
					<l n="7" xml:id="chapter-317-div-317-l-9489">die iuwer beider vater truoc,</l>
					<l n="8" xml:id="chapter-317-div-317-l-9490">iuwer bruoder wunders phliget genuoc:</l>
					<l n="9" xml:id="chapter-317-div-317-l-9491">jâst beidiu swarz unde blanc</l>
					<l n="10" xml:id="chapter-317-div-317-l-9492">der künegîn sun von Zazamanc.</l>
					<l n="11" xml:id="chapter-317-div-317-l-9493">nû denke ich aber an Gahmureten:</l>
					<l n="12" xml:id="chapter-317-div-317-l-9494">des herze ie valsches was erjeten,</l>
					<l n="13" xml:id="chapter-317-div-317-l-9495">von Anschouwe iuwer vater hiez,</l>
					<l n="14" xml:id="chapter-317-div-317-l-9496">der iu ander erbe liez</l>
					<l n="15" xml:id="chapter-317-div-317-l-9497">denne als ir habet geworben.</l>
					<l n="16" xml:id="chapter-317-div-317-l-9498">an prîse ir sît verdorben:</l>
					<l n="17" xml:id="chapter-317-div-317-l-9499">hete iuwer muoster ie missetân,</l>
					<l n="18" xml:id="chapter-317-div-317-l-9500">sô solde ichz dâ vür gerne hân,</l>
					<l n="19" xml:id="chapter-317-div-317-l-9501">ir möhtet ir sun niht gesîn.</l>
					<l n="20" xml:id="chapter-317-div-317-l-9502">nein, si lêrte ir triuwe pîn:</l>
					<l n="21" xml:id="chapter-317-div-317-l-9503">geloupt von ir guoter mære</l>
					<l n="22" xml:id="chapter-317-div-317-l-9504">und daz iuwer vater wære</l>
					<l n="23" xml:id="chapter-317-div-317-l-9505">manlîcher triuwe wîse</l>
					<l n="24" xml:id="chapter-317-div-317-l-9506">und wîtvengec hôher prîse.</l>
					<l n="25" xml:id="chapter-317-div-317-l-9507">er kunde wol mit schallen.</l>
					<l n="26" xml:id="chapter-317-div-317-l-9508">grôz herze und kleine gallen,</l>
					<l n="27" xml:id="chapter-317-div-317-l-9509">dar obe was sîn brust ein dach.</l>
					<l n="28" xml:id="chapter-317-div-317-l-9510">er was riuse und vengec vach:</l>
					<l n="29" xml:id="chapter-317-div-317-l-9511">sîn manlîchez ellen</l>
					<l n="30" xml:id="chapter-317-div-317-l-9512">kunde den prîs wol gestellen.</l>
				</div>
			</div>
			<div n="318" xml:id="chapter-318" type="chapter" data-level="1">
				<div xml:id="chapter-318-div-318" data-level="2">
					<l n="1" xml:id="chapter-318-div-318-l-9513">nûst iuwer prîs ze valsche komen.</l>
					<l n="2" xml:id="chapter-318-div-318-l-9514">ouwê daz ie wart vernomen</l>
					<l n="3" xml:id="chapter-318-div-318-l-9515">von mir, daz Herzeloiden barn</l>
					<l n="4" xml:id="chapter-318-div-318-l-9516">an prîse hât sus missevarn!"</l>
					<l n="5" xml:id="chapter-318-div-318-l-9517">Cundrîe was selbe sorgens phant:</l>
					<l n="6" xml:id="chapter-318-div-318-l-9518">al weinde si die hende want,</l>
					<l n="7" xml:id="chapter-318-div-318-l-9519">daz manec zaher den andern sluoc.</l>
					<l n="8" xml:id="chapter-318-div-318-l-9520">grôz jâmer si ûz ir ougen truoc:</l>
					<l n="9" xml:id="chapter-318-div-318-l-9521">die maget lêrte ir triuwe</l>
					<l n="10" xml:id="chapter-318-div-318-l-9522">wol klagen ir herzen riuwe.</l>
					<l n="11" xml:id="chapter-318-div-318-l-9523">wider vür den wirt si kêrte,</l>
					<l n="12" xml:id="chapter-318-div-318-l-9524">ir mære si dâ gemêrte.</l>
					<l n="13" xml:id="chapter-318-div-318-l-9525">si sprach: "ist hei kein ritter wert,</l>
					<l n="14" xml:id="chapter-318-div-318-l-9526">des ellen prîses hât gegert</l>
					<l n="15" xml:id="chapter-318-div-318-l-9527">und dar zuo hôher minne?</l>
					<l n="16" xml:id="chapter-318-div-318-l-9528">ich weiz vier küneginne</l>
					<l n="17" xml:id="chapter-318-div-318-l-9529">und vier hundert juncvrouwen,</l>
					<l n="18" xml:id="chapter-318-div-318-l-9530">die man gerne möhte schouwen:</l>
					<l n="19" xml:id="chapter-318-div-318-l-9531">ze Schastel Marveile die sint.</l>
					<l n="20" xml:id="chapter-318-div-318-l-9532">al âventiure ist ein wint,</l>
					<l n="21" xml:id="chapter-318-div-318-l-9533">wan die man dâ bezaln mac,</l>
					<l n="22" xml:id="chapter-318-div-318-l-9534">hôher minne wert bejac.</l>
					<l n="23" xml:id="chapter-318-div-318-l-9535">al habe ich der reise pîn,</l>
					<l n="24" xml:id="chapter-318-div-318-l-9536">ich wil doch hînte drûfe sîn."</l>
					<l n="25" xml:id="chapter-318-div-318-l-9537">diu maget trûrec, niht gemeit,</l>
					<l n="26" xml:id="chapter-318-div-318-l-9538">âne urloup dannen reit,</l>
					<l n="27" xml:id="chapter-318-div-318-l-9539">al weinde si dicke wider sach.</l>
					<l n="28" xml:id="chapter-318-div-318-l-9540">nû hœret wie si ze jungest sprach:</l>
					<l n="29" xml:id="chapter-318-div-318-l-9541">"ei Munsalvæsche, jâmers zil!</l>
					<l n="30" xml:id="chapter-318-div-318-l-9542">wê daz dich niemen trœsten wil!"</l>
				</div>
			</div>
			<div n="319" xml:id="chapter-319" type="chapter" data-level="1">
				<div xml:id="chapter-319-div-319" data-level="2">
					<l n="1" xml:id="chapter-319-div-319-l-9543">Cundrîe la surziere,</l>
					<l n="2" xml:id="chapter-319-div-319-l-9544">diu unsüeze und doch diu fiere,</l>
					<l n="3" xml:id="chapter-319-div-319-l-9545">den Wâleis si beswæret hât.</l>
					<l n="4" xml:id="chapter-319-div-319-l-9546">waz half in küenes herzen rât</l>
					<l n="5" xml:id="chapter-319-div-319-l-9547">und wâriu zuht bî manheit?</l>
					<l n="6" xml:id="chapter-319-div-319-l-9548">und dennoch mêr im was bereit</l>
					<l n="7" xml:id="chapter-319-div-319-l-9549">schame ob allen sînen siten:</l>
					<l n="8" xml:id="chapter-319-div-319-l-9550">den rehten valsch hete er vermiten,</l>
					<l n="9" xml:id="chapter-319-div-319-l-9551">wan schame gît prîs ze lône</l>
					<l n="10" xml:id="chapter-319-div-319-l-9552">und ist doch der sêle krône,</l>
					<l n="11" xml:id="chapter-319-div-319-l-9553">schame ist ob siten ein güebet uop.</l>
					<l n="12" xml:id="chapter-319-div-319-l-9554">Cunnewâre daz êrste weinen huop,</l>
					<l n="13" xml:id="chapter-319-div-319-l-9555">daz Parzivâl den degen balt</l>
					<l n="14" xml:id="chapter-319-div-319-l-9556">Cundrîe surziere sus beschalt,</l>
					<l n="15" xml:id="chapter-319-div-319-l-9557">ein alsô wunderlîch geschaf.</l>
					<l n="16" xml:id="chapter-319-div-319-l-9558">herzen jâmer ougen saf</l>
					<l n="17" xml:id="chapter-319-div-319-l-9559">gap maneger werden vrouwen:</l>
					<l n="18" xml:id="chapter-319-div-319-l-9560">die man weinde muoste schouwen,</l>
					<l n="19" xml:id="chapter-319-div-319-l-9561">Cundrîe was ir trûrens wer.</l>
					<l n="20" xml:id="chapter-319-div-319-l-9562">diu reit enwec: nû reit dort her</l>
					<l n="21" xml:id="chapter-319-div-319-l-9563">ein ritter, der truoc hôhen muot.</l>
					<l n="22" xml:id="chapter-319-div-319-l-9564">al sîn harnas was sô guot</l>
					<l n="23" xml:id="chapter-319-div-319-l-9565">von den vuozen unz an shouptes dach,</l>
					<l n="24" xml:id="chapter-319-div-319-l-9566">daz mans vür grôze koste jach:</l>
					<l n="25" xml:id="chapter-319-div-319-l-9567">sîn zimierde was rîche.</l>
					<l n="26" xml:id="chapter-319-div-319-l-9568">gewâpent ritterlîche</l>
					<l n="27" xml:id="chapter-319-div-319-l-9569">was des ors und sîn selbes lîp.</l>
					<l n="28" xml:id="chapter-319-div-319-l-9570">nû vant er maget, man und wîp</l>
					<l n="29" xml:id="chapter-319-div-319-l-9571">trûrec an dem ringe hie.</l>
					<l n="30" xml:id="chapter-319-div-319-l-9572">dâ reit er zuo, nû hœret wie:</l>
				</div>
			</div>
			<div n="320" xml:id="chapter-320" type="chapter" data-level="1">
				<div xml:id="chapter-320-div-320" data-level="2">
					<l n="1" xml:id="chapter-320-div-320-l-9573">sîn muot stuont hôch, doch jâmers vol.</l>
					<l n="2" xml:id="chapter-320-div-320-l-9574">die beide schanze ich nennen sol:</l>
					<l n="3" xml:id="chapter-320-div-320-l-9575">hôchvart riet sîn manheit,</l>
					<l n="4" xml:id="chapter-320-div-320-l-9576">jâmer lêrte in herzenleit.</l>
					<l n="5" xml:id="chapter-320-div-320-l-9577">er reit ûzen zuo dem ringe.</l>
					<l n="6" xml:id="chapter-320-div-320-l-9578">ob man in dâ iht dringe?</l>
					<l n="7" xml:id="chapter-320-div-320-l-9579">vil knappen spranc dar nâher sân.</l>
					<l n="8" xml:id="chapter-320-div-320-l-9580">dô emphiengen si den werden man:</l>
					<l n="9" xml:id="chapter-320-div-320-l-9581">sîn schilt und er wâren unbekant.</l>
					<l n="10" xml:id="chapter-320-div-320-l-9582">den helm er niht von im bant:</l>
					<l n="11" xml:id="chapter-320-div-320-l-9583">der vreuden ellende</l>
					<l n="12" xml:id="chapter-320-div-320-l-9584">truoc daz swert in sîner hende,</l>
					<l n="13" xml:id="chapter-320-div-320-l-9585">bedecket mit der scheiden.</l>
					<l n="14" xml:id="chapter-320-div-320-l-9586">dô vrâcte er nâch in beiden:</l>
					<l n="15" xml:id="chapter-320-div-320-l-9587">"wâst Artûs und Gâwân?"</l>
					<l n="16" xml:id="chapter-320-div-320-l-9588">juncherren zeicten im die sân.</l>
					<l n="17" xml:id="chapter-320-div-320-l-9589">sus gienc er durch den rinc wît.</l>
					<l n="18" xml:id="chapter-320-div-320-l-9590">tiure was sîn kursît,</l>
					<l n="19" xml:id="chapter-320-div-320-l-9591">mit liehtem phelle wol gevar.</l>
					<l n="20" xml:id="chapter-320-div-320-l-9592">vür den wirt des ringes schar</l>
					<l n="21" xml:id="chapter-320-div-320-l-9593">stuont er unde sprach alsus:</l>
					<l n="22" xml:id="chapter-320-div-320-l-9594">"got halde den künec Artus,</l>
					<l n="23" xml:id="chapter-320-div-320-l-9595">dar zuo vrouwen unde man!</l>
					<l n="24" xml:id="chapter-320-div-320-l-9596">swaz ich der hie gesehen hân,</l>
					<l n="25" xml:id="chapter-320-div-320-l-9597">den biute ich dienestlîchen gruoz.</l>
					<l n="26" xml:id="chapter-320-div-320-l-9598">wan einem tuot mîn dienest buoz,</l>
					<l n="27" xml:id="chapter-320-div-320-l-9599">im enwirt mîn dienest nimmer schîn.</l>
					<l n="28" xml:id="chapter-320-div-320-l-9600">ich wil bî sînem hazze sîn:</l>
					<l n="29" xml:id="chapter-320-div-320-l-9601">swaz hazzes er geleisten mac,</l>
					<l n="30" xml:id="chapter-320-div-320-l-9602">mîn haz im biutet hazzes slac.</l>
				</div>
			</div>
			<div n="321" xml:id="chapter-321" type="chapter" data-level="1">
				<div xml:id="chapter-321-div-321" data-level="2">
					<l n="1" xml:id="chapter-321-div-321-l-9603">ich sol doch nennen wer der sî.</l>
					<l n="2" xml:id="chapter-321-div-321-l-9604">ach ich armman und ouwî,</l>
					<l n="3" xml:id="chapter-321-div-321-l-9605">daz er mîn herze ie sus versneit!</l>
					<l n="4" xml:id="chapter-321-div-321-l-9606">mîn jâmer ist von im ze breit.</l>
					<l n="5" xml:id="chapter-321-div-321-l-9607">daz ist hie her Gâwân.</l>
					<l n="6" xml:id="chapter-321-div-321-l-9608">der dicke prîs hât getân</l>
					<l n="7" xml:id="chapter-321-div-321-l-9609">und hôhe werdekeit bezalt,</l>
					<l n="8" xml:id="chapter-321-div-321-l-9610">unprîs sîn hete aldâ gewalt,</l>
					<l n="9" xml:id="chapter-321-div-321-l-9611">dô in sîn gir dar zuo vertruoc,</l>
					<l n="10" xml:id="chapter-321-div-321-l-9612">im gruoze er mînen herren sluoc.</l>
					<l n="11" xml:id="chapter-321-div-321-l-9613">ein kus, den Jûdas teilde,</l>
					<l n="12" xml:id="chapter-321-div-321-l-9614">im solhen willen veilde:</l>
					<l n="13" xml:id="chapter-321-div-321-l-9615">ez tuot manec tûsent herzen wê.</l>
					<l n="14" xml:id="chapter-321-div-321-l-9616">daz strenge mortlîche rê</l>
					<l n="15" xml:id="chapter-321-div-321-l-9617">an mînem herren ist getân.</l>
					<l n="16" xml:id="chapter-321-div-321-l-9618">lougent des her Gâwân,</l>
					<l n="17" xml:id="chapter-321-div-321-l-9619">des antwurte ûf kamphes slac</l>
					<l n="18" xml:id="chapter-321-div-321-l-9620">von hiute über den vierzegesten tac</l>
					<l n="19" xml:id="chapter-321-div-321-l-9621">vor dem künege von Ascalûn</l>
					<l n="20" xml:id="chapter-321-div-321-l-9622">in der hôhen stat ze Schanphanzûn.</l>
					<l n="21" xml:id="chapter-321-div-321-l-9623">ich lade in kamphlîche dar</l>
					<l n="22" xml:id="chapter-321-div-321-l-9624">gein mir ze komen in kamphes vâr.</l>
					<l n="23" xml:id="chapter-321-div-321-l-9625">kan sîn lîp des niht verzagen,</l>
					<l n="24" xml:id="chapter-321-div-321-l-9626">er enwelle dâ schildes ambet tragen,</l>
					<l n="25" xml:id="chapter-321-div-321-l-9627">sô mane ich in dennoch mêre</l>
					<l n="26" xml:id="chapter-321-div-321-l-9628">bî des helmes êre</l>
					<l n="27" xml:id="chapter-321-div-321-l-9629">und durch ritter ordenlîchez leben:</l>
					<l n="28" xml:id="chapter-321-div-321-l-9630">dem sint zwuo rîche urbor gegeben,</l>
					<l n="29" xml:id="chapter-321-div-321-l-9631">rehtiu schame und werdiu triuwe</l>
					<l n="30" xml:id="chapter-321-div-321-l-9632">gebent prîs alt und niuwe.</l>
				</div>
			</div>
			<div n="322" xml:id="chapter-322" type="chapter" data-level="1">
				<div xml:id="chapter-322-div-322" data-level="2">
					<l n="1" xml:id="chapter-322-div-322-l-9633">her Gâwân sol sich niht verschemen,</l>
					<l n="2" xml:id="chapter-322-div-322-l-9634">ob er geselleschaft wil nemen</l>
					<l n="3" xml:id="chapter-322-div-322-l-9635">ob der tavelrunder.</l>
					<l n="4" xml:id="chapter-322-div-322-l-9636">diu dort stêt besunder,</l>
					<l n="5" xml:id="chapter-322-div-322-l-9637">der reht wære gebrochen sân,</l>
					<l n="6" xml:id="chapter-322-div-322-l-9638">sæze drobe ein triuwenlôser man.</l>
					<l n="7" xml:id="chapter-322-div-322-l-9639">ich enbin her niht durch schelden komen:</l>
					<l n="8" xml:id="chapter-322-div-322-l-9640">geloubet, sît irz habet vernomen,</l>
					<l n="9" xml:id="chapter-322-div-322-l-9641">ich vorder kamph vür schelden,</l>
					<l n="10" xml:id="chapter-322-div-322-l-9642">der niht wan tôt sol gelden</l>
					<l n="11" xml:id="chapter-322-div-322-l-9643">oder leben mit êren,</l>
					<l n="12" xml:id="chapter-322-div-322-l-9644">swenz wil diu sælde lêren."</l>
					<l n="13" xml:id="chapter-322-div-322-l-9645">der künec swîcte und was unvrô.</l>
					<l n="14" xml:id="chapter-322-div-322-l-9646">doch antwurte er der rede alsô:</l>
					<l n="15" xml:id="chapter-322-div-322-l-9647">"herre, erst mîner swester sun:</l>
					<l n="16" xml:id="chapter-322-div-322-l-9648">wære Gâwân tôt, ich wolde tuon</l>
					<l n="17" xml:id="chapter-322-div-322-l-9649">den kamph, ê sîn gebeine</l>
					<l n="18" xml:id="chapter-322-div-322-l-9650">læge triuwenlôs unreine.</l>
					<l n="19" xml:id="chapter-322-div-322-l-9651">wil gelücke, iu sol Gâwânes hant</l>
					<l n="20" xml:id="chapter-322-div-322-l-9652">mit kamphe tuon daz wol bekant,</l>
					<l n="21" xml:id="chapter-322-div-322-l-9653">daz sîn lîp mit triuwen vert</l>
					<l n="22" xml:id="chapter-322-div-322-l-9654">und sich des valsches hât erwert.</l>
					<l n="23" xml:id="chapter-322-div-322-l-9655">habe iu anders iemen leit</l>
					<l n="24" xml:id="chapter-322-div-322-l-9656">getân, sô enmachet niht sô breit</l>
					<l n="25" xml:id="chapter-322-div-322-l-9657">sîn laster âne schulde:</l>
					<l n="26" xml:id="chapter-322-div-322-l-9658">wan erwirbet er iuwer hulde</l>
					<l n="27" xml:id="chapter-322-div-322-l-9659">sô daz sîn lîp unschuldec ist,</l>
					<l n="28" xml:id="chapter-322-div-322-l-9660">ir habet in dirre kurzen vrist</l>
					<l n="29" xml:id="chapter-322-div-322-l-9661">von im gesaget daz iuwern prîs</l>
					<l n="30" xml:id="chapter-322-div-322-l-9662">krenket, sint die liute wîs."</l>
				</div>
			</div>
			<div n="323" xml:id="chapter-323" type="chapter" data-level="1">
				<div xml:id="chapter-323-div-323" data-level="2">
					<l n="1" xml:id="chapter-323-div-323-l-9663">Bêâcurs der stolze man,</l>
					<l n="2" xml:id="chapter-323-div-323-l-9664">des bruoder was her Gâwân,</l>
					<l n="3" xml:id="chapter-323-div-323-l-9665">der spranc ûf und sprach zehant:</l>
					<l n="4" xml:id="chapter-323-div-323-l-9666">"herre, ich sol dâ wesen phant,</l>
					<l n="5" xml:id="chapter-323-div-323-l-9667">swar Gâwâne ist der kamph geleget.</l>
					<l n="6" xml:id="chapter-323-div-323-l-9668">sîn velschen mich unsanfte reget.</l>
					<l n="7" xml:id="chapter-323-div-323-l-9669">welt irs niht erlâzen in,</l>
					<l n="8" xml:id="chapter-323-div-323-l-9670">habet iuch an mich: sîn phant ich bin,</l>
					<l n="9" xml:id="chapter-323-div-323-l-9671">ich sol vür in ze kamphe stên.</l>
					<l n="10" xml:id="chapter-323-div-323-l-9672">ez mac mit rede niht ergên,</l>
					<l n="11" xml:id="chapter-323-div-323-l-9673">daz hôher prîs geneiget sî,</l>
					<l n="12" xml:id="chapter-323-div-323-l-9674">der Gâwâne ist ledeclîche bî."</l>
					<l n="13" xml:id="chapter-323-div-323-l-9675">er kêrte aldâ sîn bruoder saz:</l>
					<l n="14" xml:id="chapter-323-div-323-l-9676">vuozvallens er dâ niht vergaz.</l>
					<l n="15" xml:id="chapter-323-div-323-l-9677">den bat er sus, nû hœret wie:</l>
					<l n="16" xml:id="chapter-323-div-323-l-9678">"gedenke, bruoder, daz dû ie</l>
					<l n="17" xml:id="chapter-323-div-323-l-9679">mir hülfe grôzer werdekeit.</l>
					<l n="18" xml:id="chapter-323-div-323-l-9680">lâ mich vür dîn arbeit</l>
					<l n="19" xml:id="chapter-323-div-323-l-9681">ein kamphlîchez gîsel wesen.</l>
					<l n="20" xml:id="chapter-323-div-323-l-9682">ob ich in kamphe sol genesen,</l>
					<l n="21" xml:id="chapter-323-div-323-l-9683">des hâstû immer êre."</l>
					<l n="22" xml:id="chapter-323-div-323-l-9684">er bat in vürbaz mêre</l>
					<l n="23" xml:id="chapter-323-div-323-l-9685">durch bruoderlîchen ritters prîs.</l>
					<l n="24" xml:id="chapter-323-div-323-l-9686">Gâwân sprach: "ich bin sô wîs,</l>
					<l n="25" xml:id="chapter-323-div-323-l-9687">daz ich dich, bruoder, niht gewer</l>
					<l n="26" xml:id="chapter-323-div-323-l-9688">dîner bruoderlîchen ger.</l>
					<l n="27" xml:id="chapter-323-div-323-l-9689">ich enweiz war umbe ich strîten sol.</l>
					<l n="28" xml:id="chapter-323-div-323-l-9690">ouch entuot mir strîten niht sô wol:</l>
					<l n="29" xml:id="chapter-323-div-323-l-9691">ungerne wolde ich dir versagen,</l>
					<l n="30" xml:id="chapter-323-div-323-l-9692">wan daz ichz laster müeste tragen.</l>
				</div>
			</div>
			<div n="324" xml:id="chapter-324" type="chapter" data-level="1">
				<div xml:id="chapter-324-div-324" data-level="2">
					<l n="1" xml:id="chapter-324-div-324-l-9693">Bêâcurs al vaste bat.</l>
					<l n="2" xml:id="chapter-324-div-324-l-9694">der gast stuont an sîner stat,</l>
					<l n="3" xml:id="chapter-324-div-324-l-9695">er sprach: "mir biutet kamph ein man,</l>
					<l n="4" xml:id="chapter-324-div-324-l-9696">des ich neheine künde hân:</l>
					<l n="5" xml:id="chapter-324-div-324-l-9697">ich enhân ouch niht ze sprechen dar.</l>
					<l n="6" xml:id="chapter-324-div-324-l-9698">starc, küene, wol gevar,</l>
					<l n="7" xml:id="chapter-324-div-324-l-9699">getriuwe unde rîche,</l>
					<l n="8" xml:id="chapter-324-div-324-l-9700">hât er diu volleclîche,</l>
					<l n="9" xml:id="chapter-324-div-324-l-9701">er mac borgen deste baz.</l>
					<l n="10" xml:id="chapter-324-div-324-l-9702">ich entrage gein im deheinen haz:</l>
					<l n="11" xml:id="chapter-324-div-324-l-9703">er was mîn herre und mîn mâc,</l>
					<l n="12" xml:id="chapter-324-div-324-l-9704">durch den ich hebe disen bâc.</l>
					<l n="13" xml:id="chapter-324-div-324-l-9705">unser veter gebruoder hiezen,</l>
					<l n="14" xml:id="chapter-324-div-324-l-9706">die nihtes ein ander liezen.</l>
					<l n="15" xml:id="chapter-324-div-324-l-9707">nehein man gekrœnet wart</l>
					<l n="16" xml:id="chapter-324-div-324-l-9708">nie, ich enhete im vollen art</l>
					<l n="17" xml:id="chapter-324-div-324-l-9709">mit kamphe rede ze bieten,</l>
					<l n="18" xml:id="chapter-324-div-324-l-9710">mich râche gein im nieten.</l>
					<l n="19" xml:id="chapter-324-div-324-l-9711">ich bin ein vürste ûz Ascalûn,</l>
					<l n="20" xml:id="chapter-324-div-324-l-9712">der lantgrâve von Schanphanzûn,</l>
					<l n="21" xml:id="chapter-324-div-324-l-9713">und heize Kingrimursel.</l>
					<l n="22" xml:id="chapter-324-div-324-l-9714">ist her Gâwân lobes snel,</l>
					<l n="23" xml:id="chapter-324-div-324-l-9715">der mac sich anders niht entsagen,</l>
					<l n="24" xml:id="chapter-324-div-324-l-9716">er enmüeze kamph dâ gein mir tragen.</l>
					<l n="25" xml:id="chapter-324-div-324-l-9717">ouch gibe ich im vride über al daz lant,</l>
					<l n="26" xml:id="chapter-324-div-324-l-9718">niwan von mîn eines hant:</l>
					<l n="27" xml:id="chapter-324-div-324-l-9719">mit triuwen ich vride geheize</l>
					<l n="28" xml:id="chapter-324-div-324-l-9720">ûzerhalp des kamphes kreize.</l>
					<l n="29" xml:id="chapter-324-div-324-l-9721">got hüete al der ich lâze hie,</l>
					<l n="30" xml:id="chapter-324-div-324-l-9722">wan eines, er weiz wol selbe wie."</l>
				</div>
			</div>
			<div n="325" xml:id="chapter-325" type="chapter" data-level="1">
				<div xml:id="chapter-325-div-325" data-level="2">
					<l n="1" xml:id="chapter-325-div-325-l-9723">sus schiet der wol gelobete man</l>
					<l n="2" xml:id="chapter-325-div-325-l-9724">von dem Plimizœles plân.</l>
					<l n="3" xml:id="chapter-325-div-325-l-9725">dô Kingrimursel wart genant,</l>
					<l n="4" xml:id="chapter-325-div-325-l-9726">ohteiz dô wart er schiere erkant:</l>
					<l n="5" xml:id="chapter-325-div-325-l-9727">werden virregen prîs</l>
					<l n="6" xml:id="chapter-325-div-325-l-9728">hete an im der vürste wîs.</l>
					<l n="7" xml:id="chapter-325-div-325-l-9729">si jâhen daz her Gâwân</l>
					<l n="8" xml:id="chapter-325-div-325-l-9730">des kamphes sorge müeste hân</l>
					<l n="9" xml:id="chapter-325-div-325-l-9731">gein sîner wâren manheit,</l>
					<l n="10" xml:id="chapter-325-div-325-l-9732">des vürsten der dâ von in reit.</l>
					<l n="11" xml:id="chapter-325-div-325-l-9733">ouch wande manegen trûrens nôt,</l>
					<l n="12" xml:id="chapter-325-div-325-l-9734">daz man im dâ niht êre bôt:</l>
					<l n="13" xml:id="chapter-325-div-325-l-9735">dar wâren solhiu mære komen</l>
					<l n="14" xml:id="chapter-325-div-325-l-9736">als ir wol ê hât vernomen,</l>
					<l n="15" xml:id="chapter-325-div-325-l-9737">die lîhte erwanden einen gast</l>
					<l n="16" xml:id="chapter-325-div-325-l-9738">daz wirtes gruozes im gebrast.</l>
					<l n="17" xml:id="chapter-325-div-325-l-9739">von Cundrîen man ouch innen wart</l>
					<l n="18" xml:id="chapter-325-div-325-l-9740">Parzivâles namen und sîner art,</l>
					<l n="19" xml:id="chapter-325-div-325-l-9741">daz in gebar ein künegîn</l>
					<l n="20" xml:id="chapter-325-div-325-l-9742">und wie die erwarp der Anschevîn.</l>
					<l n="21" xml:id="chapter-325-div-325-l-9743">maneger sprach: "vil wol ichz weiz</l>
					<l n="22" xml:id="chapter-325-div-325-l-9744">daz er si vor Kanvoleiz</l>
					<l n="23" xml:id="chapter-325-div-325-l-9745">gediende hurteclîche</l>
					<l n="24" xml:id="chapter-325-div-325-l-9746">mit manegem poinder rîche</l>
					<l n="25" xml:id="chapter-325-div-325-l-9747">und daz sîn ellen unverzaget</l>
					<l n="26" xml:id="chapter-325-div-325-l-9748">erwarp die sældebæren maget.</l>
					<l n="27" xml:id="chapter-325-div-325-l-9749">Amphlîse diu gehêrte</l>
					<l n="28" xml:id="chapter-325-div-325-l-9750">ouch Gahmureten lêrte,</l>
					<l n="29" xml:id="chapter-325-div-325-l-9751">dâ von der helt wart kurtois.</l>
					<l n="30" xml:id="chapter-325-div-325-l-9752">nû sol ein ieslîch Bertenois</l>
				</div>
			</div>
			<div n="326" xml:id="chapter-326" type="chapter" data-level="1">
				<div xml:id="chapter-326-div-326" data-level="2">
					<l n="1" xml:id="chapter-326-div-326-l-9753">sich vreun daz uns der helt ist komen,</l>
					<l n="2" xml:id="chapter-326-div-326-l-9754">dâ prîs mit wârheit ist vernomen</l>
					<l n="3" xml:id="chapter-326-div-326-l-9755">an im und ouch an Gahmurete.</l>
					<l n="4" xml:id="chapter-326-div-326-l-9756">reht werdekeit was sîn gewete."</l>
					<l n="5" xml:id="chapter-326-div-326-l-9757">Artûses her was an dem tage</l>
					<l n="6" xml:id="chapter-326-div-326-l-9758">komen vreude unde klage:</l>
					<l n="7" xml:id="chapter-326-div-326-l-9759">ein solh geparriertez leben</l>
					<l n="8" xml:id="chapter-326-div-326-l-9760">was den helden dâ gegeben.</l>
					<l n="9" xml:id="chapter-326-div-326-l-9761">si stuonden ûf über al:</l>
					<l n="10" xml:id="chapter-326-div-326-l-9762">dâ was trûren âne zal.</l>
					<l n="11" xml:id="chapter-326-div-326-l-9763">ouch giengen die werden sân</l>
					<l n="12" xml:id="chapter-326-div-326-l-9764">dâ Parzivâl und Gâwân</l>
					<l n="13" xml:id="chapter-326-div-326-l-9765">bî ein ander stuonden:</l>
					<l n="14" xml:id="chapter-326-div-326-l-9766">si trôsten si als si kunden.</l>
					<l n="15" xml:id="chapter-326-div-326-l-9767">Clâmidên den wol geborn</l>
					<l n="16" xml:id="chapter-326-div-326-l-9768">dûhte, er hete mêr verlorn</l>
					<l n="17" xml:id="chapter-326-div-326-l-9769">dan iemen der dâ möhte sîn,</l>
					<l n="18" xml:id="chapter-326-div-326-l-9770">und daz ze scharph wære sîn pîn.</l>
					<l n="19" xml:id="chapter-326-div-326-l-9771">er sprach ze Parzivâle:</l>
					<l n="20" xml:id="chapter-326-div-326-l-9772">"wæret ir bî dem grâle,</l>
					<l n="21" xml:id="chapter-326-div-326-l-9773">sô muoz ich sprechen âne spot,</l>
					<l n="22" xml:id="chapter-326-div-326-l-9774">in heidenschaft Tribalibot,</l>
					<l n="23" xml:id="chapter-326-div-326-l-9775">dar zuo daz gebirge in Kaukasas,</l>
					<l n="24" xml:id="chapter-326-div-326-l-9776">swaz munt von rîcheit ie gelas</l>
					<l n="25" xml:id="chapter-326-div-326-l-9777">und des grâles werdekeit,</l>
					<l n="26" xml:id="chapter-326-div-326-l-9778">die envergülden niht mîn herzeleit</l>
					<l n="27" xml:id="chapter-326-div-326-l-9779">daz ich vor Pelrapeire gewan.</l>
					<l n="28" xml:id="chapter-326-div-326-l-9780">ach ich arm unsælec man!</l>
					<l n="29" xml:id="chapter-326-div-326-l-9781">mich schiet von vreuden iuwer hant.</l>
					<l n="30" xml:id="chapter-326-div-326-l-9782">hiest vrou Cunnewâre de Lalant:</l>
				</div>
			</div>
			<div n="327" xml:id="chapter-327" type="chapter" data-level="1">
				<div xml:id="chapter-327-div-327" data-level="2">
					<l n="1" xml:id="chapter-327-div-327-l-9783">ouch wil diu edele vürstîn</l>
					<l n="2" xml:id="chapter-327-div-327-l-9784">sô verre ziuwerm gebote sîn,</l>
					<l n="3" xml:id="chapter-327-div-327-l-9785">daz ir diu niemen dienen lât.</l>
					<l n="4" xml:id="chapter-327-div-327-l-9786">swie vil si dienestgeldes hât,</l>
					<l n="5" xml:id="chapter-327-div-327-l-9787">si möhte iedoch erlangen,</l>
					<l n="6" xml:id="chapter-327-div-327-l-9788">daz ich bin ir gevangen</l>
					<l n="7" xml:id="chapter-327-div-327-l-9789">alsus lange hie gewesen.</l>
					<l n="8" xml:id="chapter-327-div-327-l-9790">ob ich an vreuden sol genesen,</l>
					<l n="9" xml:id="chapter-327-div-327-l-9791">sô helfet mir daz si êre sich</l>
					<l n="10" xml:id="chapter-327-div-327-l-9792">sô daz ir minne ergetze mich</l>
					<l n="11" xml:id="chapter-327-div-327-l-9793">ein teil des ich von iu verlôs.</l>
					<l n="12" xml:id="chapter-327-div-327-l-9794">dâ mich der vreuden zil verkôs,</l>
					<l n="13" xml:id="chapter-327-div-327-l-9795">ich hetez behalden wol, wan ir.</l>
					<l n="14" xml:id="chapter-327-div-327-l-9796">nû helfet dirre megede mir."</l>
					<l n="15" xml:id="chapter-327-div-327-l-9797">"daz tuon ich" sprach der Wâleis.</l>
					<l n="16" xml:id="chapter-327-div-327-l-9798">"ist si bete volge kurteis,</l>
					<l n="17" xml:id="chapter-327-div-327-l-9799">ich ergetze iuch gerne, wan sist doch mîn,</l>
					<l n="18" xml:id="chapter-327-div-327-l-9800">durch die ir welt bî sorgen sîn.</l>
					<l n="19" xml:id="chapter-327-div-327-l-9801">ich meine diu treget den bêâ curs,</l>
					<l n="20" xml:id="chapter-327-div-327-l-9802">Condwîren âmûrs."</l>
					<l n="21" xml:id="chapter-327-div-327-l-9803">von Janfûse diu heidenîn</l>
					<l n="22" xml:id="chapter-327-div-327-l-9804">und Artûs und daz wîp sîn</l>
					<l n="23" xml:id="chapter-327-div-327-l-9805">und Cunnewâre de Lalant</l>
					<l n="24" xml:id="chapter-327-div-327-l-9806">und vrou Jeschûte von Karnant,</l>
					<l n="25" xml:id="chapter-327-div-327-l-9807">die giengen dâ durch trœsten zuo.</l>
					<l n="26" xml:id="chapter-327-div-327-l-9808">was welt ir daz man mêr nû tuo?</l>
					<l n="27" xml:id="chapter-327-div-327-l-9809">Cunnewâren si gâben Clâmidê,</l>
					<l n="28" xml:id="chapter-327-div-327-l-9810">wan dem was nâch ir minne wê.</l>
					<l n="29" xml:id="chapter-327-div-327-l-9811">sînen lîp gap er ir ze lône</l>
					<l n="30" xml:id="chapter-327-div-327-l-9812">und ir houbet eine krône.</l>
				</div>
			</div>
			<div n="328" xml:id="chapter-328" type="chapter" data-level="1">
				<div xml:id="chapter-328-div-328" data-level="2">
					<l n="1" xml:id="chapter-328-div-328-l-9813">dâz diu von Janfûse sach,</l>
					<l n="2" xml:id="chapter-328-div-328-l-9814">diu heidenîn zem Wâleis sprach:</l>
					<l n="3" xml:id="chapter-328-div-328-l-9815">"Cundrîe nande uns einen man,</l>
					<l n="4" xml:id="chapter-328-div-328-l-9816">des ich iu wol ze bruoder gan:</l>
					<l n="5" xml:id="chapter-328-div-328-l-9817">des kraft ist wît unde breit.</l>
					<l n="6" xml:id="chapter-328-div-328-l-9818">zweier krône rîcheit</l>
					<l n="7" xml:id="chapter-328-div-328-l-9819">stêt vorhteclîche in sîner phlege</l>
					<l n="8" xml:id="chapter-328-div-328-l-9820">ûf dem wazzer und der erden wege:</l>
					<l n="9" xml:id="chapter-328-div-328-l-9821">Azagouc und Zazamanc.</l>
					<l n="10" xml:id="chapter-328-div-328-l-9822">diu lant sint kreftec, ninder kranc.</l>
					<l n="11" xml:id="chapter-328-div-328-l-9823">sînem rîchtuom gelîchet niht</l>
					<l n="12" xml:id="chapter-328-div-328-l-9824">âne den bâruc, swâ mans giht,</l>
					<l n="13" xml:id="chapter-328-div-328-l-9825">und âne Tribalibot.</l>
					<l n="14" xml:id="chapter-328-div-328-l-9826">man betet in an als einen got:</l>
					<l n="15" xml:id="chapter-328-div-328-l-9827">sîn vel hât vil spæhen glast.</l>
					<l n="16" xml:id="chapter-328-div-328-l-9828">erst aller mannes varwe ein gast:</l>
					<l n="17" xml:id="chapter-328-div-328-l-9829">wîz und swarz ist er erkant.</l>
					<l n="18" xml:id="chapter-328-div-328-l-9830">ich vuor dâ her durch ein sîn lant.</l>
					<l n="19" xml:id="chapter-328-div-328-l-9831">er wolde gerne erwendet hân</l>
					<l n="20" xml:id="chapter-328-div-328-l-9832">mîn vart die ich dâ her hân getân:</l>
					<l n="21" xml:id="chapter-328-div-328-l-9833">daz warp er, dô enmohter.</l>
					<l n="22" xml:id="chapter-328-div-328-l-9834">sîner muoter muomen tohter</l>
					<l n="23" xml:id="chapter-328-div-328-l-9835">bin ich: er ist ein künec hêr.</l>
					<l n="24" xml:id="chapter-328-div-328-l-9836">ich sage iu von im wunders mêr</l>
					<l n="25" xml:id="chapter-328-div-328-l-9837">niemen gesaz von sîner tjost,</l>
					<l n="26" xml:id="chapter-328-div-328-l-9838">sîn prîs hât vil hôhe kost,</l>
					<l n="27" xml:id="chapter-328-div-328-l-9839">sô milder lîp gesouc nie brust,</l>
					<l n="28" xml:id="chapter-328-div-328-l-9840">sîn site ist valscheite vlust,</l>
					<l n="29" xml:id="chapter-328-div-328-l-9841">Feirefîz Anschevîn,</l>
					<l n="30" xml:id="chapter-328-div-328-l-9842">des tât durch wîp kan lîden pîn.</l>
				</div>
			</div>
			<div n="329" xml:id="chapter-329" type="chapter" data-level="1">
				<div xml:id="chapter-329-div-329" data-level="2">
					<l n="1" xml:id="chapter-329-div-329-l-9843">swie vremde ez mir hie wære,</l>
					<l n="2" xml:id="chapter-329-div-329-l-9844">ich kom ouch her durch mære</l>
					<l n="3" xml:id="chapter-329-div-329-l-9845">und zerkennen âventiure.</l>
					<l n="4" xml:id="chapter-329-div-329-l-9846">nû liget diu hœste stiure</l>
					<l n="5" xml:id="chapter-329-div-329-l-9847">an iu, des al getouftiu diet</l>
					<l n="6" xml:id="chapter-329-div-329-l-9848">mit prîse sich von laster schiet,</l>
					<l n="7" xml:id="chapter-329-div-329-l-9849">sol guot gebærde iuch helfen iht,</l>
					<l n="8" xml:id="chapter-329-div-329-l-9850">und daz man iu mit wârheit giht</l>
					<l n="9" xml:id="chapter-329-div-329-l-9851">liehter varwe und manlîcher site.</l>
					<l n="10" xml:id="chapter-329-div-329-l-9852">kraft mit jugende vert dâ mite."</l>
					<l n="11" xml:id="chapter-329-div-329-l-9853">diu rîche wîse heidenin</l>
					<l n="12" xml:id="chapter-329-div-329-l-9854">hete an künste den gewin</l>
					<l n="13" xml:id="chapter-329-div-329-l-9855">daz si wol redete franzeis.</l>
					<l n="14" xml:id="chapter-329-div-329-l-9856">dô antwurte ir der Wâleis.</l>
					<l n="15" xml:id="chapter-329-div-329-l-9857">solh was sîn rede wider sie:</l>
					<l n="16" xml:id="chapter-329-div-329-l-9858">"got lône iu, vrouwe, daz ir hie</l>
					<l n="17" xml:id="chapter-329-div-329-l-9859">mir gebet sô güetlîchen trôst.</l>
					<l n="18" xml:id="chapter-329-div-329-l-9860">ich enbin doch trûrens niht erlôst</l>
					<l n="19" xml:id="chapter-329-div-329-l-9861">und wil iuch des bescheiden.</l>
					<l n="20" xml:id="chapter-329-div-329-l-9862">ich enmac es sô niht geleiden</l>
					<l n="21" xml:id="chapter-329-div-329-l-9863">als ez mir leide kündet,</l>
					<l n="22" xml:id="chapter-329-div-329-l-9864">daz sich nû maneger sündet</l>
					<l n="23" xml:id="chapter-329-div-329-l-9865">an mir, der niht weiz mîner klage,</l>
					<l n="24" xml:id="chapter-329-div-329-l-9866">und ich dâ bî sîn spotten trage.</l>
					<l n="25" xml:id="chapter-329-div-329-l-9867">ich enwil deheiner vreude jehen,</l>
					<l n="26" xml:id="chapter-329-div-329-l-9868">ich enmüeze alrêst den grâl gesehen,</l>
					<l n="27" xml:id="chapter-329-div-329-l-9869">diu wîle sî kurz oder lanc.</l>
					<l n="28" xml:id="chapter-329-div-329-l-9870">mich jaget des endes mîn gedanc:</l>
					<l n="29" xml:id="chapter-329-div-329-l-9871">dâ von gescheide ich nimmer</l>
					<l n="30" xml:id="chapter-329-div-329-l-9872">mînes lebens immer.</l>
				</div>
			</div>
			<div n="330" xml:id="chapter-330" type="chapter" data-level="1">
				<div xml:id="chapter-330-div-330" data-level="2">
					<l n="1" xml:id="chapter-330-div-330-l-9873">sol ich durch mîner zuht gebot</l>
					<l n="2" xml:id="chapter-330-div-330-l-9874">hœren nû der werlde spot,</l>
					<l n="3" xml:id="chapter-330-div-330-l-9875">sô mac sîn râten niht sîn ganz:</l>
					<l n="4" xml:id="chapter-330-div-330-l-9876">mir riet der werde Gurnemanz</l>
					<l n="5" xml:id="chapter-330-div-330-l-9877">daz ich vrevellîche vrâge mite</l>
					<l n="6" xml:id="chapter-330-div-330-l-9878">und immer gein unvuoge strite.</l>
					<l n="7" xml:id="chapter-330-div-330-l-9879">vil werder ritter sihe ich hie:</l>
					<l n="8" xml:id="chapter-330-div-330-l-9880">durch iuwer zuht nû râtet mir wie</l>
					<l n="9" xml:id="chapter-330-div-330-l-9881">daz ich iuwern hulden næhe mich.</l>
					<l n="10" xml:id="chapter-330-div-330-l-9882">ez ist ein strenge scherph gerich</l>
					<l n="11" xml:id="chapter-330-div-330-l-9883">gein mir mit worten hie getân:</l>
					<l n="12" xml:id="chapter-330-div-330-l-9884">swes hulde ich drumbe verlorn hân,</l>
					<l n="13" xml:id="chapter-330-div-330-l-9885">daz wil ich wênec wîzen im.</l>
					<l n="14" xml:id="chapter-330-div-330-l-9886">swenne ich her nâch prîs genim,</l>
					<l n="15" xml:id="chapter-330-div-330-l-9887">sô habet mich aber denne dar nâch.</l>
					<l n="16" xml:id="chapter-330-div-330-l-9888">mir ist ze scheiden von iu gâch.</l>
					<l n="17" xml:id="chapter-330-div-330-l-9889">ir gâbet mir alle geselleschaft,</l>
					<l n="18" xml:id="chapter-330-div-330-l-9890">die wîle ich stuont in prîses kraft:</l>
					<l n="19" xml:id="chapter-330-div-330-l-9891">der sît nû ledec, unz ich bezal</l>
					<l n="20" xml:id="chapter-330-div-330-l-9892">dâ von mîn grüeniu vreude ist val.</l>
					<l n="21" xml:id="chapter-330-div-330-l-9893">mîn sol grôz jâmer alsô phlegen,</l>
					<l n="22" xml:id="chapter-330-div-330-l-9894">daz herze gebe den ougen regen,</l>
					<l n="23" xml:id="chapter-330-div-330-l-9895">sît ich ûf Munsalvæsche liez</l>
					<l n="24" xml:id="chapter-330-div-330-l-9896">daz mich von wâren vreuden stiez,</l>
					<l n="25" xml:id="chapter-330-div-330-l-9897">ohteiz wie manege klâre maget!</l>
					<l n="26" xml:id="chapter-330-div-330-l-9898">swaz iemen wunders hât gesaget,</l>
					<l n="27" xml:id="chapter-330-div-330-l-9899">dennoch phliget es mêr der grâl.</l>
					<l n="28" xml:id="chapter-330-div-330-l-9900">der wirt hât siufzebæren twâl:</l>
					<l n="29" xml:id="chapter-330-div-330-l-9901">ei helfelôser Anfortas,</l>
					<l n="30" xml:id="chapter-330-div-330-l-9902">waz half dich daz ich bî dir was?"</l>
				</div>
			</div>
			<div n="331" xml:id="chapter-331" type="chapter" data-level="1">
				<div xml:id="chapter-331-div-331" data-level="2">
					<l n="1" xml:id="chapter-331-div-331-l-9903">si enmugen niht langer hie gestên:</l>
					<l n="2" xml:id="chapter-331-div-331-l-9904">ez muoz nû an ein scheiden gên.</l>
					<l n="3" xml:id="chapter-331-div-331-l-9905">dô sprach der Wâleise</l>
					<l n="4" xml:id="chapter-331-div-331-l-9906">z Artûse dem Berteneise</l>
					<l n="5" xml:id="chapter-331-div-331-l-9907">und zen rittern und zen vrouwen,</l>
					<l n="6" xml:id="chapter-331-div-331-l-9908">er wolde ir urloup schouwen</l>
					<l n="7" xml:id="chapter-331-div-331-l-9909">und mit ir hulden vernemen.</l>
					<l n="8" xml:id="chapter-331-div-331-l-9910">des mohte et niemen dâ gezemen,</l>
					<l n="9" xml:id="chapter-331-div-331-l-9911">daz er sô trûrec von in reit.</l>
					<l n="10" xml:id="chapter-331-div-331-l-9912">ich wæne, daz was in allen leit.</l>
					<l n="11" xml:id="chapter-331-div-331-l-9913">Artûs lobete im an die hant,</l>
					<l n="12" xml:id="chapter-331-div-331-l-9914">kœme immer in solhe nôt sîn lant</l>
					<l n="13" xml:id="chapter-331-div-331-l-9915">als ez von Clâmidê gewan,</l>
					<l n="14" xml:id="chapter-331-div-331-l-9916">des lasters wolde er phlihte hân:</l>
					<l n="15" xml:id="chapter-331-div-331-l-9917">im wære ouch leit daz Lehelîn</l>
					<l n="16" xml:id="chapter-331-div-331-l-9918">im næme zwuo rîche krônen sîn.</l>
					<l n="17" xml:id="chapter-331-div-331-l-9919">vil dienstes im dâ maneger bôt:</l>
					<l n="18" xml:id="chapter-331-div-331-l-9920">den helt treip von in trûrens nôt.</l>
					<l n="19" xml:id="chapter-331-div-331-l-9921">vrou Cunnewâre diu klâre maget</l>
					<l n="20" xml:id="chapter-331-div-331-l-9922">nam den helt unverzaget</l>
					<l n="21" xml:id="chapter-331-div-331-l-9923">mit ir hant und vuorte in dan.</l>
					<l n="22" xml:id="chapter-331-div-331-l-9924">dô kuste in mîn her Gâwân.</l>
					<l n="23" xml:id="chapter-331-div-331-l-9925">dô sprach der manlîche</l>
					<l n="24" xml:id="chapter-331-div-331-l-9926">ze dem helde ellens rîche:</l>
					<l n="25" xml:id="chapter-331-div-331-l-9927">"ich weiz wol, vriunt, daz dîn vart</l>
					<l n="26" xml:id="chapter-331-div-331-l-9928">gein strîtes reise ist ungespart:</l>
					<l n="27" xml:id="chapter-331-div-331-l-9929">dâ gebe dir got gelücke zuo</l>
					<l n="28" xml:id="chapter-331-div-331-l-9930">und helfe ouch mir daz ich getuo</l>
					<l n="29" xml:id="chapter-331-div-331-l-9931">dir noch den dienst als ich kan gern.</l>
					<l n="30" xml:id="chapter-331-div-331-l-9932">des müeze mich sîn kraft gewern."</l>
				</div>
			</div>
			<div n="332" xml:id="chapter-332" type="chapter" data-level="1">
				<div xml:id="chapter-332-div-332" data-level="2">
					<l n="1" xml:id="chapter-332-div-332-l-9933">der Wâleis sprach: "wê waz ist got?</l>
					<l n="2" xml:id="chapter-332-div-332-l-9934">wære der gewaldec, solhen spot</l>
					<l n="3" xml:id="chapter-332-div-332-l-9935">hete er uns beiden niht gegeben.</l>
					<l n="4" xml:id="chapter-332-div-332-l-9936">kunde got mit kreften leben,</l>
					<l n="5" xml:id="chapter-332-div-332-l-9937">ich was im dienstes undertân,</l>
					<l n="6" xml:id="chapter-332-div-332-l-9938">sît ich genâden mich versan:</l>
					<l n="7" xml:id="chapter-332-div-332-l-9939">nû wil ich im dienest widersagen.</l>
					<l n="8" xml:id="chapter-332-div-332-l-9940">hât er haz, den wil ich tragen.</l>
					<l n="9" xml:id="chapter-332-div-332-l-9941">vriunt, an dînes kamphes zît</l>
					<l n="10" xml:id="chapter-332-div-332-l-9942">dâ neme ein wîp vür dich den strît:</l>
					<l n="11" xml:id="chapter-332-div-332-l-9943">diu müeze ziehen dîne hant.</l>
					<l n="12" xml:id="chapter-332-div-332-l-9944">an der dû kiusche hâs bekant</l>
					<l n="13" xml:id="chapter-332-div-332-l-9945">und wîplîche güete,</l>
					<l n="14" xml:id="chapter-332-div-332-l-9946">ir minne dich dâ behüete.</l>
					<l n="15" xml:id="chapter-332-div-332-l-9947">ich enweiz wenne ich dich mêr gesehe:</l>
					<l n="16" xml:id="chapter-332-div-332-l-9948">mîn wünschen sus an dir geschehe."</l>
					<l n="17" xml:id="chapter-332-div-332-l-9949">ir scheiden gap in trûren</l>
					<l n="18" xml:id="chapter-332-div-332-l-9950">ze strengen nâchgebûren.</l>
					<l n="19" xml:id="chapter-332-div-332-l-9951">vrou Cunnewâre de Lalant</l>
					<l n="20" xml:id="chapter-332-div-332-l-9952">in vuorte dâ si ir poulûn vant:</l>
					<l n="21" xml:id="chapter-332-div-332-l-9953">sîn harnas hiez si bringen dar,</l>
					<l n="22" xml:id="chapter-332-div-332-l-9954">ir linden hende wol gevar</l>
					<l n="23" xml:id="chapter-332-div-332-l-9955">wâpenden Gahmuretes sun.</l>
					<l n="24" xml:id="chapter-332-div-332-l-9956">si sprach: "ich solz von rehte tuon,</l>
					<l n="25" xml:id="chapter-332-div-332-l-9957">sît der künec von Brandigân</l>
					<l n="26" xml:id="chapter-332-div-332-l-9958">von iuwern schulden mich wil hân.</l>
					<l n="27" xml:id="chapter-332-div-332-l-9959">grôz kumber iuwer werdekeit</l>
					<l n="28" xml:id="chapter-332-div-332-l-9960">gît mir siufzebærez leit.</l>
					<l n="29" xml:id="chapter-332-div-332-l-9961">swenne ir sît trûrens niht erwert,</l>
					<l n="30" xml:id="chapter-332-div-332-l-9962">iuwer sorge mîne vreude zert."</l>
				</div>
			</div>
			<div n="333" xml:id="chapter-333" type="chapter" data-level="1">
				<div xml:id="chapter-333-div-333" data-level="2">
					<l n="1" xml:id="chapter-333-div-333-l-9963">nû was sîn ors verdecket,</l>
					<l n="2" xml:id="chapter-333-div-333-l-9964">sîn selbes nôt erwecket.</l>
					<l n="3" xml:id="chapter-333-div-333-l-9965">ouch hete der degen wol getân</l>
					<l n="4" xml:id="chapter-333-div-333-l-9966">lieht wîz îserharnas an,</l>
					<l n="5" xml:id="chapter-333-div-333-l-9967">tiure âne aller slahte getroc:</l>
					<l n="6" xml:id="chapter-333-div-333-l-9968">sîn kursît, sîn wâpenroc</l>
					<l n="7" xml:id="chapter-333-div-333-l-9969">was gehêret mit gesteine.</l>
					<l n="8" xml:id="chapter-333-div-333-l-9970">sînen helm al eine</l>
					<l n="9" xml:id="chapter-333-div-333-l-9971">hete er niht ûf gebunden:</l>
					<l n="10" xml:id="chapter-333-div-333-l-9972">dô kuste er an den stunden</l>
					<l n="11" xml:id="chapter-333-div-333-l-9973">Cunnewâren die klâren maget.</l>
					<l n="12" xml:id="chapter-333-div-333-l-9974">alsus wart mir vin ir gesaget:</l>
					<l n="13" xml:id="chapter-333-div-333-l-9975">dâ ergienc ein trûrec scheiden.</l>
					<l n="14" xml:id="chapter-333-div-333-l-9976">von den gelieben beiden</l>
					<l n="15" xml:id="chapter-333-div-333-l-9977">hin reit Gahmuretes kint.</l>
					<l n="16" xml:id="chapter-333-div-333-l-9978">swaz âventiure gesprochen sint,</l>
					<l n="17" xml:id="chapter-333-div-333-l-9979">die endarf hie niemen mezzen zuo,</l>
					<l n="18" xml:id="chapter-333-div-333-l-9980">ir enhœret alrêst waz er nû tuo,</l>
					<l n="19" xml:id="chapter-333-div-333-l-9981">war er kêre und war er var.</l>
					<l n="20" xml:id="chapter-333-div-333-l-9982">swer den lîp gein ritterschefte spar,</l>
					<l n="21" xml:id="chapter-333-div-333-l-9983">der endenke die wîle niht an in,</l>
					<l n="22" xml:id="chapter-333-div-333-l-9984">ob ez im rætet stolzer sin.</l>
					<l n="23" xml:id="chapter-333-div-333-l-9985">Condwîrâmûrs,</l>
					<l n="24" xml:id="chapter-333-div-333-l-9986">dîn minneclîcher bêâ curs,</l>
					<l n="25" xml:id="chapter-333-div-333-l-9987">an den wirt dicke nû gedâht.</l>
					<l n="26" xml:id="chapter-333-div-333-l-9988">waz dir wirt âventiure brâht!</l>
					<l n="27" xml:id="chapter-333-div-333-l-9989">schildes ambet umbe den grâl</l>
					<l n="28" xml:id="chapter-333-div-333-l-9990">wirt nû vil güebet sunder twâl</l>
					<l n="29" xml:id="chapter-333-div-333-l-9991">von im den Herzeloide bar.</l>
					<l n="30" xml:id="chapter-333-div-333-l-9992">er was ouch ganerbe dar.</l>
				</div>
			</div>
			<div n="334" xml:id="chapter-334" type="chapter" data-level="1">
				<div xml:id="chapter-334-div-334" data-level="2">
					<l n="1" xml:id="chapter-334-div-334-l-9993">dô vuor der massenîe vil</l>
					<l n="2" xml:id="chapter-334-div-334-l-9994">gein dem arbeitlîchen zil,</l>
					<l n="3" xml:id="chapter-334-div-334-l-9995">ein âventiur ze schouwen,</l>
					<l n="4" xml:id="chapter-334-div-334-l-9996">dâ vier hundert juncvrouwen</l>
					<l n="5" xml:id="chapter-334-div-334-l-9997">und vier küneginne</l>
					<l n="6" xml:id="chapter-334-div-334-l-9998">gevangen wâren inne,</l>
					<l n="7" xml:id="chapter-334-div-334-l-9999">ze Schastel Marveile.</l>
					<l n="8" xml:id="chapter-334-div-334-l-10000">swaz in dâ wart ze teile,</l>
					<l n="9" xml:id="chapter-334-div-334-l-10001">daz haben âne mînen haz:</l>
					<l n="10" xml:id="chapter-334-div-334-l-10002">ich bin doch vrouwen lônes laz.</l>
					<l n="11" xml:id="chapter-334-div-334-l-10003">dô sprach der Krieche Clîas:</l>
					<l n="12" xml:id="chapter-334-div-334-l-10004">"ich bin der dâ versûmet was."</l>
					<l n="13" xml:id="chapter-334-div-334-l-10005">(vor in allen er des jach)</l>
					<l n="14" xml:id="chapter-334-div-334-l-10006">"der turkoite mich dâ stach</l>
					<l n="15" xml:id="chapter-334-div-334-l-10007">hinderz ors: ich muoz mich schamen.</l>
					<l n="16" xml:id="chapter-334-div-334-l-10008">doch sagete er mir vier vrouwen namen,</l>
					<l n="17" xml:id="chapter-334-div-334-l-10009">die dâ krônebære sint.</l>
					<l n="18" xml:id="chapter-334-div-334-l-10010">zwuo sint alt, zwuo sint noch kint:</l>
					<l n="19" xml:id="chapter-334-div-334-l-10011">der heizet einiu Itonjê,</l>
					<l n="20" xml:id="chapter-334-div-334-l-10012">diu ander heizet Cundrîe,</l>
					<l n="21" xml:id="chapter-334-div-334-l-10013">diu dritte Arnîve,</l>
					<l n="22" xml:id="chapter-334-div-334-l-10014">diu vierde Sangîve."</l>
					<l n="23" xml:id="chapter-334-div-334-l-10015">daz wolde ieslîcher dâ besehen.</l>
					<l n="24" xml:id="chapter-334-div-334-l-10016">ez enmohte ir reise niht volspehen:</l>
					<l n="25" xml:id="chapter-334-div-334-l-10017">si muosten schaden dâ bejagen.</l>
					<l n="26" xml:id="chapter-334-div-334-l-10018">den sol ouch ich ze mâzen klagen,</l>
					<l n="27" xml:id="chapter-334-div-334-l-10019">wan swer durch wîp hât arbeit,</l>
					<l n="28" xml:id="chapter-334-div-334-l-10020">daz gît im vreude, etswenne ouch leit</l>
					<l n="29" xml:id="chapter-334-div-334-l-10021">an dem orte vürbaz wiget.</l>
					<l n="30" xml:id="chapter-334-div-334-l-10022">sus dicke minne ir lônes phliget.</l>
				</div>
			</div>
			<div n="335" xml:id="chapter-335" type="chapter" data-level="1">
				<div xml:id="chapter-335-div-335" data-level="2">
					<l n="1" xml:id="chapter-335-div-335-l-10023">dô bereite ouch sich her Gâwân</l>
					<l n="2" xml:id="chapter-335-div-335-l-10024">als ein kamphbære man</l>
					<l n="3" xml:id="chapter-335-div-335-l-10025">hin vür den künec von Ascalûn.</l>
					<l n="4" xml:id="chapter-335-div-335-l-10026">des trûrte manec Bertûn</l>
					<l n="5" xml:id="chapter-335-div-335-l-10027">und manec wîp unde maget:</l>
					<l n="6" xml:id="chapter-335-div-335-l-10028">herzenlîche wart geklaget</l>
					<l n="7" xml:id="chapter-335-div-335-l-10029">von in sîn strîtes reise.</l>
					<l n="8" xml:id="chapter-335-div-335-l-10030">der werdekeit ein weise</l>
					<l n="9" xml:id="chapter-335-div-335-l-10031">wart nû diu tavelrunder.</l>
					<l n="10" xml:id="chapter-335-div-335-l-10032">Gâwân maz besunder</l>
					<l n="11" xml:id="chapter-335-div-335-l-10033">wâ mite er möhte wol gesigen.</l>
					<l n="12" xml:id="chapter-335-div-335-l-10034">alt herte schilde wol gedigen</l>
					<l n="13" xml:id="chapter-335-div-335-l-10035">(er enruochte wie sie wâren gevar:</l>
					<l n="14" xml:id="chapter-335-div-335-l-10036">die brâhten koufliute dar</l>
					<l n="15" xml:id="chapter-335-div-335-l-10037">ûf ir soumen, doch niht veile),</l>
					<l n="16" xml:id="chapter-335-div-335-l-10038">der wurden im drî ze teile.</l>
					<l n="17" xml:id="chapter-335-div-335-l-10039">dô erwarp der mære strîtes helt</l>
					<l n="18" xml:id="chapter-335-div-335-l-10040">siben ors ze kamphe erwelt.</l>
					<l n="19" xml:id="chapter-335-div-335-l-10041">ze sînen vriunden er dô nam</l>
					<l n="20" xml:id="chapter-335-div-335-l-10042">zwelf scherphiu sper von Angram,</l>
					<l n="21" xml:id="chapter-335-div-335-l-10043">starke rœrîne schefte drîn</l>
					<l n="22" xml:id="chapter-335-div-335-l-10044">von Oraste Gentesîn</l>
					<l n="23" xml:id="chapter-335-div-335-l-10045">ûz einem heidenschen muor.</l>
					<l n="24" xml:id="chapter-335-div-335-l-10046">Gâwân nam urloup und vuor</l>
					<l n="25" xml:id="chapter-335-div-335-l-10047">mit unverzageter manheit.</l>
					<l n="26" xml:id="chapter-335-div-335-l-10048">Artûs was im vil bereit:</l>
					<l n="27" xml:id="chapter-335-div-335-l-10049">er gap im rîcher koste solt,</l>
					<l n="28" xml:id="chapter-335-div-335-l-10050">lieht gesteine und rôtez golt</l>
					<l n="29" xml:id="chapter-335-div-335-l-10051">und silbers manegen stærlinc.</l>
					<l n="30" xml:id="chapter-335-div-335-l-10052">gein sorgen wielzen sîniu dinc.</l>
				</div>
			</div>
			<div n="336" xml:id="chapter-336" type="chapter" data-level="1">
				<div xml:id="chapter-336-div-336" data-level="2">
					<l n="1" xml:id="chapter-336-div-336-l-10053">Ecubâ diu junge</l>
					<l n="2" xml:id="chapter-336-div-336-l-10054">vuor gein ir schiffunge,</l>
					<l n="3" xml:id="chapter-336-div-336-l-10055">ich meine die rîchen heidenin.</l>
					<l n="4" xml:id="chapter-336-div-336-l-10056">dô kêrte manegen ende hin</l>
					<l n="5" xml:id="chapter-336-div-336-l-10057">daz volc von dem Plimizœl:</l>
					<l n="6" xml:id="chapter-336-div-336-l-10058">Artûs vuor gein Karidœl,</l>
					<l n="7" xml:id="chapter-336-div-336-l-10059">Cunnewâre und Clâmidê</l>
					<l n="8" xml:id="chapter-336-div-336-l-10060">die nâmen ouch sînen urloup ê.</l>
					<l n="9" xml:id="chapter-336-div-336-l-10061">Orilus der vürste erkant</l>
					<l n="10" xml:id="chapter-336-div-336-l-10062">und vrou Jeschûte von Karnant</l>
					<l n="11" xml:id="chapter-336-div-336-l-10063">die nâmen ouch sînen urloup sân,</l>
					<l n="12" xml:id="chapter-336-div-336-l-10064">doch beliben si ûf dem plân</l>
					<l n="13" xml:id="chapter-336-div-336-l-10065">bî Clâmidê den dritten tac,</l>
					<l n="14" xml:id="chapter-336-div-336-l-10066">wande er der brûtloufte phlac,</l>
					<l n="15" xml:id="chapter-336-div-336-l-10067">niht mit benander hôchgezît:</l>
					<l n="16" xml:id="chapter-336-div-336-l-10068">si wart dâ heime grœzer sît,</l>
					<l n="17" xml:id="chapter-336-div-336-l-10069">wande im sîn milde daz geriet.</l>
					<l n="18" xml:id="chapter-336-div-336-l-10070">vil ritter, kumberhaftiu diet,</l>
					<l n="19" xml:id="chapter-336-div-336-l-10071">beleip in Clâmidês schar</l>
					<l n="20" xml:id="chapter-336-div-336-l-10072">und ouch daz varnde volc vil gar:</l>
					<l n="21" xml:id="chapter-336-div-336-l-10073">die vuorte er heim ze lande.</l>
					<l n="22" xml:id="chapter-336-div-336-l-10074">mit êren âne schande</l>
					<l n="23" xml:id="chapter-336-div-336-l-10075">wart in geteilet dâ sîn habe,</l>
					<l n="24" xml:id="chapter-336-div-336-l-10076">mit valsche niht gewîset abe.</l>
					<l n="25" xml:id="chapter-336-div-336-l-10077">dô vuor vrou Jeschûte</l>
					<l n="26" xml:id="chapter-336-div-336-l-10078">mit Orilus, ir trûte,</l>
					<l n="27" xml:id="chapter-336-div-336-l-10079">durch Clâmidên ze Brandigân:</l>
					<l n="28" xml:id="chapter-336-div-336-l-10080">daz wart zeinen êren getân</l>
					<l n="29" xml:id="chapter-336-div-336-l-10081">vroun Cunnewâren der künegîn.</l>
					<l n="30" xml:id="chapter-336-div-336-l-10082">dâ krônte man die swester sîn.</l>
				</div>
			</div>
			<div n="337" xml:id="chapter-337" type="chapter" data-level="1">
				<div xml:id="chapter-337-div-337" data-level="2">
					<l n="1" xml:id="chapter-337-div-337-l-10083">Nû weiz ich, swelh sinnec wîp,</l>
					<l n="2" xml:id="chapter-337-div-337-l-10084">ob si hât getriuwen lîp,</l>
					<l n="3" xml:id="chapter-337-div-337-l-10085">diu diz mære geschriben siht,</l>
					<l n="4" xml:id="chapter-337-div-337-l-10086">daz si mir mit wârheit giht,</l>
					<l n="5" xml:id="chapter-337-div-337-l-10087">ich kunde wîben sprechen baz</l>
					<l n="6" xml:id="chapter-337-div-337-l-10088">denne als ich sanc gein einer maz.</l>
					<l n="7" xml:id="chapter-337-div-337-l-10089">diu künegîn Belacâne</l>
					<l n="8" xml:id="chapter-337-div-337-l-10090">was missewenden âne</l>
					<l n="9" xml:id="chapter-337-div-337-l-10091">und aller valscheite laz,</l>
					<l n="10" xml:id="chapter-337-div-337-l-10092">dô si ein tôter künec besaz.</l>
					<l n="11" xml:id="chapter-337-div-337-l-10093">sît gap vroun Herzeloiden troum</l>
					<l n="12" xml:id="chapter-337-div-337-l-10094">siufzebæren herzeroum.</l>
					<l n="13" xml:id="chapter-337-div-337-l-10095">welh was vroun Ginôvêren klage</l>
					<l n="14" xml:id="chapter-337-div-337-l-10096">an îthêres endetage!</l>
					<l n="15" xml:id="chapter-337-div-337-l-10097">dar zuo was mir ein trûren leit,</l>
					<l n="16" xml:id="chapter-337-div-337-l-10098">daz alsô schamelîchen reit</l>
					<l n="17" xml:id="chapter-337-div-337-l-10099">des küneges kint von Karnant,</l>
					<l n="18" xml:id="chapter-337-div-337-l-10100">vrou Jeschûte von kiusche erkant.</l>
					<l n="19" xml:id="chapter-337-div-337-l-10101">wie wart vrou Cunnewâre</l>
					<l n="20" xml:id="chapter-337-div-337-l-10102">gâlûnet mit ir hâre!</l>
					<l n="21" xml:id="chapter-337-div-337-l-10103">des sint si vaste wider komen:</l>
					<l n="22" xml:id="chapter-337-div-337-l-10104">ir beider schame hât prîs genomen.</l>
					<l n="23" xml:id="chapter-337-div-337-l-10105">ze machen neme diz mære ein man,</l>
					<l n="24" xml:id="chapter-337-div-337-l-10106">der âventiure prüeven kan</l>
					<l n="25" xml:id="chapter-337-div-337-l-10107">und rîme künne sprechen,</l>
					<l n="26" xml:id="chapter-337-div-337-l-10108">beidiu samenen und zebrechen.</l>
					<l n="27" xml:id="chapter-337-div-337-l-10109">ich tætez iu gerne vürbaz kunt,</l>
					<l n="28" xml:id="chapter-337-div-337-l-10110">woldez gebieten mir ein munt,</l>
					<l n="29" xml:id="chapter-337-div-337-l-10111">den doch ander vüeze tragent</l>
					<l n="30" xml:id="chapter-337-div-337-l-10112">dan die mir ze stegereifen wagent.</l>
				</div>
			</div>
			<div n="338" xml:id="chapter-338" type="chapter" data-level="1">
				<div xml:id="chapter-338-div-338" data-level="2">
					<l n="1" xml:id="chapter-338-div-338-l-10113">Der nie gewarp nâch schanden,</l>
					<l n="2" xml:id="chapter-338-div-338-l-10114">eine wîle ze sînen handen</l>
					<l n="3" xml:id="chapter-338-div-338-l-10115">sol nû dise âventiure hân</l>
					<l n="4" xml:id="chapter-338-div-338-l-10116">der werde erkande Gâwân.</l>
					<l n="5" xml:id="chapter-338-div-338-l-10117">diu prüevet manegen âne haz</l>
					<l n="6" xml:id="chapter-338-div-338-l-10118">dar neben oder vür in baz</l>
					<l n="7" xml:id="chapter-338-div-338-l-10119">den des mæres herren Parzivâl.</l>
					<l n="8" xml:id="chapter-338-div-338-l-10120">swer sînen vriunt alle mâl</l>
					<l n="9" xml:id="chapter-338-div-338-l-10121">mit worten an daz hœste jaget,</l>
					<l n="10" xml:id="chapter-338-div-338-l-10122">derst prîses anderhalp verzaget.</l>
					<l n="11" xml:id="chapter-338-div-338-l-10123">nû wære der liute volge guot,</l>
					<l n="12" xml:id="chapter-338-div-338-l-10124">swer dicke lop mit wârheit tuot:</l>
					<l n="13" xml:id="chapter-338-div-338-l-10125">wan, swaz er sprichet oder sprach,</l>
					<l n="14" xml:id="chapter-338-div-338-l-10126">diu rede belîbet âne dach.</l>
					<l n="15" xml:id="chapter-338-div-338-l-10127">wer sol sinnes wort behalden,</l>
					<l n="16" xml:id="chapter-338-div-338-l-10128">es enwellen die wîsen walden?</l>
					<l n="17" xml:id="chapter-338-div-338-l-10129">valsch lügelîch ein mære,</l>
					<l n="18" xml:id="chapter-338-div-338-l-10130">daz, wæne ich, baz noch wære</l>
					<l n="19" xml:id="chapter-338-div-338-l-10131">âne wirt ûf einem snê,</l>
					<l n="20" xml:id="chapter-338-div-338-l-10132">sô daz dem munde würde wê,</l>
					<l n="21" xml:id="chapter-338-div-338-l-10133">derz ûz vür wârheit breitet:</l>
					<l n="22" xml:id="chapter-338-div-338-l-10134">sô hete in got bereitet</l>
					<l n="23" xml:id="chapter-338-div-338-l-10135">als guoter liute wünschen stêt,</l>
					<l n="24" xml:id="chapter-338-div-338-l-10136">den ir triuwe zarbeite ergêt.</l>
					<l n="25" xml:id="chapter-338-div-338-l-10137">swem ir ze solhen werken gâch,</l>
					<l n="26" xml:id="chapter-338-div-338-l-10138">dâ missewende hœret nâch,</l>
					<l n="27" xml:id="chapter-338-div-338-l-10139">phliht werder lîp an den gewin,</l>
					<l n="28" xml:id="chapter-338-div-338-l-10140">daz muoz in lêren kranker sin.</l>
					<l n="29" xml:id="chapter-338-div-338-l-10141">er mîdetz ê, kan er sich schemen:</l>
					<l n="30" xml:id="chapter-338-div-338-l-10142">den site sol er ze vogete nemen.</l>
				</div>
			</div>
			<div n="339" xml:id="chapter-339" type="chapter" data-level="1">
				<div xml:id="chapter-339-div-339" data-level="2">
					<l n="1" xml:id="chapter-339-div-339-l-10143">Gâwân der reht gemuote,</l>
					<l n="2" xml:id="chapter-339-div-339-l-10144">sîn ellen phlac der huote,</l>
					<l n="3" xml:id="chapter-339-div-339-l-10145">sô daz diu wâre zageheit</l>
					<l n="4" xml:id="chapter-339-div-339-l-10146">an prîse im nie gevrumte leit.</l>
					<l n="5" xml:id="chapter-339-div-339-l-10147">sîn herze was ze velde ein burc,</l>
					<l n="6" xml:id="chapter-339-div-339-l-10148">gein scharphen strîten wol sô kurc,</l>
					<l n="7" xml:id="chapter-339-div-339-l-10149">in strîtes gedrenge man in sach.</l>
					<l n="8" xml:id="chapter-339-div-339-l-10150">vriunt und vîent im des jach,</l>
					<l n="9" xml:id="chapter-339-div-339-l-10151">sîn krîe wære gein prîse hel,</l>
					<l n="10" xml:id="chapter-339-div-339-l-10152">swie gerne in Kingrimursel</l>
					<l n="11" xml:id="chapter-339-div-339-l-10153">mit kamphe hete dâ von genomen.</l>
					<l n="12" xml:id="chapter-339-div-339-l-10154">nû was von Artûse komen,</l>
					<l n="13" xml:id="chapter-339-div-339-l-10155">des enweiz ich niht wie manegen tac,</l>
					<l n="14" xml:id="chapter-339-div-339-l-10156">Gâwân, der manheite phlac.</l>
					<l n="15" xml:id="chapter-339-div-339-l-10157">sus reit der werde degen balt</l>
					<l n="16" xml:id="chapter-339-div-339-l-10158">sîn rehte strâzen ûz einem walt</l>
					<l n="17" xml:id="chapter-339-div-339-l-10159">mit sînem gezoc durch einen grunt.</l>
					<l n="18" xml:id="chapter-339-div-339-l-10160">dâ wart im ûf dem bühel kunt</l>
					<l n="19" xml:id="chapter-339-div-339-l-10161">ein dinc daz angest lêrte</l>
					<l n="20" xml:id="chapter-339-div-339-l-10162">und sîne manheit mêrte:</l>
					<l n="21" xml:id="chapter-339-div-339-l-10163">dâ ersach der helt vür unbetrogen</l>
					<l n="22" xml:id="chapter-339-div-339-l-10164">nâch maneger baniere zogen</l>
					<l n="23" xml:id="chapter-339-div-339-l-10165">mit grôzer vuore niht ze kranc.</l>
					<l n="24" xml:id="chapter-339-div-339-l-10166">er dâhte: "mirst der wec ze lanc,</l>
					<l n="25" xml:id="chapter-339-div-339-l-10167">vlühtec wider gein dem walde."</l>
					<l n="26" xml:id="chapter-339-div-339-l-10168">dô hiez er gürten balde</l>
					<l n="27" xml:id="chapter-339-div-339-l-10169">einem orse daz im Orilus</l>
					<l n="28" xml:id="chapter-339-div-339-l-10170">gap. daz was genennet sus:</l>
					<l n="29" xml:id="chapter-339-div-339-l-10171">mit den rôten ôren Gringuljete.</l>
					<l n="30" xml:id="chapter-339-div-339-l-10172">er emphiencz âne aller slahte bete:</l>
				</div>
			</div>
			<div n="340" xml:id="chapter-340" type="chapter" data-level="1">
				<div xml:id="chapter-340-div-340" data-level="2">
					<l n="1" xml:id="chapter-340-div-340-l-10173">ez was von Munsalvæsche komen</l>
					<l n="2" xml:id="chapter-340-div-340-l-10174">und hetez Lehelîn genomen</l>
					<l n="3" xml:id="chapter-340-div-340-l-10175">ze Brumbâne bî dem sê.</l>
					<l n="4" xml:id="chapter-340-div-340-l-10176">einem ritter tet sîn tjoste wê,</l>
					<l n="5" xml:id="chapter-340-div-340-l-10177">den er tôt dar hinder stach:</l>
					<l n="6" xml:id="chapter-340-div-340-l-10178">des sider Trevrizent verjach.</l>
					<l n="7" xml:id="chapter-340-div-340-l-10179">Gâwân dâhte: "swer verzaget</l>
					<l n="8" xml:id="chapter-340-div-340-l-10180">sô daz er vliuhet ê man jaget,</l>
					<l n="9" xml:id="chapter-340-div-340-l-10181">dast sînem prîse gar ze vruo.</l>
					<l n="10" xml:id="chapter-340-div-340-l-10182">ich wil in nâher staphen zuo:</l>
					<l n="11" xml:id="chapter-340-div-340-l-10183">swaz mir dâ von nû mac geschehen</l>
					<l n="12" xml:id="chapter-340-div-340-l-10184">(ir hât michz merre teil gesehen),</l>
					<l n="13" xml:id="chapter-340-div-340-l-10185">des sol doch guot rât werden."</l>
					<l n="14" xml:id="chapter-340-div-340-l-10186">dô erbeizte er zuo der erden,</l>
					<l n="15" xml:id="chapter-340-div-340-l-10187">rehte als er habete einen stal.</l>
					<l n="16" xml:id="chapter-340-div-340-l-10188">die rotte wâren âne zal,</l>
					<l n="17" xml:id="chapter-340-div-340-l-10189">die dâ mit kumpânîe riten.</l>
					<l n="18" xml:id="chapter-340-div-340-l-10190">er sach vil kleider wol gesniten</l>
					<l n="19" xml:id="chapter-340-div-340-l-10191">und manegen schilt wol gevar,</l>
					<l n="20" xml:id="chapter-340-div-340-l-10192">daz er ir niht bekande gar</l>
					<l n="21" xml:id="chapter-340-div-340-l-10193">noch deheine baniere under in.</l>
					<l n="22" xml:id="chapter-340-div-340-l-10194">"disem her ein gast ich bin"</l>
					<l n="23" xml:id="chapter-340-div-340-l-10195">sus sprach der werde Gâwân.</l>
					<l n="24" xml:id="chapter-340-div-340-l-10196">"sît ich ir deheine künde hân,</l>
					<l n="25" xml:id="chapter-340-div-340-l-10197">wellent siz in über wenden,</l>
					<l n="26" xml:id="chapter-340-div-340-l-10198">eine tjost sol ich in senden</l>
					<l n="27" xml:id="chapter-340-div-340-l-10199">deiswâr mit mîn selbes hant,</l>
					<l n="28" xml:id="chapter-340-div-340-l-10200">ê daz ich von in sî gewant."</l>
					<l n="29" xml:id="chapter-340-div-340-l-10201">dô was ouch Gringuljeten gegurt,</l>
					<l n="30" xml:id="chapter-340-div-340-l-10202">daz in manegen angestlîchen vurt</l>
				</div>
			</div>
			<div n="341" xml:id="chapter-341" type="chapter" data-level="1">
				<div xml:id="chapter-341-div-341" data-level="2">
					<l n="1" xml:id="chapter-341-div-341-l-10203">gein strîte was zer tjoste brâht:</l>
					<l n="2" xml:id="chapter-341-div-341-l-10204">des wart ouch dâ hin zim gedâht.</l>
					<l n="3" xml:id="chapter-341-div-341-l-10205">Gâwân sach geflôrieret</l>
					<l n="4" xml:id="chapter-341-div-341-l-10206">und wol gezimieret</l>
					<l n="5" xml:id="chapter-341-div-341-l-10207">von rîcher koste helme vil.</l>
					<l n="6" xml:id="chapter-341-div-341-l-10208">si vuorten gein ir nîtspil</l>
					<l n="7" xml:id="chapter-341-div-341-l-10209">wîz niuwer sper ein wunder,</l>
					<l n="8" xml:id="chapter-341-div-341-l-10210">diu gemâlet wâren besunder</l>
					<l n="9" xml:id="chapter-341-div-341-l-10211">juncherren gegeben in die hant,</l>
					<l n="10" xml:id="chapter-341-div-341-l-10212">ir herren wâpen dran bekant.</l>
					<l n="11" xml:id="chapter-341-div-341-l-10213">Gâwân fil li roi Lôt</l>
					<l n="12" xml:id="chapter-341-div-341-l-10214">sach von gedrenge grôze nôt,</l>
					<l n="13" xml:id="chapter-341-div-341-l-10215">mûle die harnas muosten tragen,</l>
					<l n="14" xml:id="chapter-341-div-341-l-10216">und manegen wol geladen wagen:</l>
					<l n="15" xml:id="chapter-341-div-341-l-10217">den was gein herbergen gâch.</l>
					<l n="16" xml:id="chapter-341-div-341-l-10218">ouch vuor der market hinden nâch</l>
					<l n="17" xml:id="chapter-341-div-341-l-10219">mit wunderlîcher pârât:</l>
					<l n="18" xml:id="chapter-341-div-341-l-10220">des enwas et dô dehein ander rât.</l>
					<l n="19" xml:id="chapter-341-div-341-l-10221">ouch was der vrouwen dâ genuoc:</l>
					<l n="20" xml:id="chapter-341-div-341-l-10222">etslîchiu den zwelften gürtel truoc</l>
					<l n="21" xml:id="chapter-341-div-341-l-10223">ze phande nâch ir minne.</l>
					<l n="22" xml:id="chapter-341-div-341-l-10224">ez wâren niht küneginne:</l>
					<l n="23" xml:id="chapter-341-div-341-l-10225">die selben tripaniersen</l>
					<l n="24" xml:id="chapter-341-div-341-l-10226">hiezen soldiersen.</l>
					<l n="25" xml:id="chapter-341-div-341-l-10227">hie der junge, dort der alde,</l>
					<l n="26" xml:id="chapter-341-div-341-l-10228">dâ vuor vil ribalde:</l>
					<l n="27" xml:id="chapter-341-div-341-l-10229">ir loufen machte in müediu lide.</l>
					<l n="28" xml:id="chapter-341-div-341-l-10230">etslîcher zæme baz an der wide,</l>
					<l n="29" xml:id="chapter-341-div-341-l-10231">den er daz her dâ mêrte</l>
					<l n="30" xml:id="chapter-341-div-341-l-10232">und werdez volc unêrte.</l>
				</div>
			</div>
			<div n="342" xml:id="chapter-342" type="chapter" data-level="1">
				<div xml:id="chapter-342-div-342" data-level="2">
					<l n="1" xml:id="chapter-342-div-342-l-10233">vür was geloufen und geriten</l>
					<l n="2" xml:id="chapter-342-div-342-l-10234">daz her, des Gâwân hete erbiten.</l>
					<l n="3" xml:id="chapter-342-div-342-l-10235">von solhem wâne daz geschach:</l>
					<l n="4" xml:id="chapter-342-div-342-l-10236">swer den helt dâ halden sach,</l>
					<l n="5" xml:id="chapter-342-div-342-l-10237">der wânde er wære des selben hers.</l>
					<l n="6" xml:id="chapter-342-div-342-l-10238">dishalp noch jene sîte mers</l>
					<l n="7" xml:id="chapter-342-div-342-l-10239">gevuor nie stolzer ritterschaft:</l>
					<l n="8" xml:id="chapter-342-div-342-l-10240">si heten hôchmuotes kraft.</l>
					<l n="9" xml:id="chapter-342-div-342-l-10241">nû vuor in balde hinden nâch</l>
					<l n="10" xml:id="chapter-342-div-342-l-10242">vaste ûf ir slâ, dem was vil gâch,</l>
					<l n="11" xml:id="chapter-342-div-342-l-10243">ein knappe gar unvuoge vrî.</l>
					<l n="12" xml:id="chapter-342-div-342-l-10244">ein ledec ors gienc im bî,</l>
					<l n="13" xml:id="chapter-342-div-342-l-10245">einen niuwen schilt er vuorte,</l>
					<l n="14" xml:id="chapter-342-div-342-l-10246">mit beiden sporn er ruorte</l>
					<l n="15" xml:id="chapter-342-div-342-l-10247">âne zart sîn runzît:</l>
					<l n="16" xml:id="chapter-342-div-342-l-10248">er wolde gâhen in den strît.</l>
					<l n="17" xml:id="chapter-342-div-342-l-10249">wol gesniten was sîn kleit.</l>
					<l n="18" xml:id="chapter-342-div-342-l-10250">Gâwân zuo dem knappen reit,</l>
					<l n="19" xml:id="chapter-342-div-342-l-10251">nâch gruoze er vrâcte mære,</l>
					<l n="20" xml:id="chapter-342-div-342-l-10252">wes diu massenîe wære.</l>
					<l n="21" xml:id="chapter-342-div-342-l-10253">dô sprach der knappe: "ir spottet mîn.</l>
					<l n="22" xml:id="chapter-342-div-342-l-10254">herre, hân ich solhen pîn</l>
					<l n="23" xml:id="chapter-342-div-342-l-10255">mit unvuoge an iu erholt?</l>
					<l n="24" xml:id="chapter-342-div-342-l-10256">hete ich dan ander nôt gedolt,</l>
					<l n="25" xml:id="chapter-342-div-342-l-10257">diu stüende mir gein prîse baz.</l>
					<l n="26" xml:id="chapter-342-div-342-l-10258">durch got nû senftet iuwern haz.</l>
					<l n="27" xml:id="chapter-342-div-342-l-10259">ir erkennet ein ander baz dan ich:</l>
					<l n="28" xml:id="chapter-342-div-342-l-10260">waz hilft dan daz ir vrâget mich?</l>
					<l n="29" xml:id="chapter-342-div-342-l-10261">ez sol iu baz wesen kunt</l>
					<l n="30" xml:id="chapter-342-div-342-l-10262">zeinem mâle und tûsentstunt."</l>
				</div>
			</div>
			<div n="343" xml:id="chapter-343" type="chapter" data-level="1">
				<div xml:id="chapter-343-div-343" data-level="2">
					<l n="1" xml:id="chapter-343-div-343-l-10263">Gâwân bôt des manegen eit,</l>
					<l n="2" xml:id="chapter-343-div-343-l-10264">swaz volkes dâ vür in gereit,</l>
					<l n="3" xml:id="chapter-343-div-343-l-10265">daz er des niht erkande.</l>
					<l n="4" xml:id="chapter-343-div-343-l-10266">er sprach: "mîn varn hât schande,</l>
					<l n="5" xml:id="chapter-343-div-343-l-10267">sît ich mit wârheit niht darf jehen</l>
					<l n="6" xml:id="chapter-343-div-343-l-10268">daz ich ir keinen habe gesehen</l>
					<l n="7" xml:id="chapter-343-div-343-l-10269">vor disem tage an keiner stat,</l>
					<l n="8" xml:id="chapter-343-div-343-l-10270">swar man mîn dienest ie gebat."</l>
					<l n="9" xml:id="chapter-343-div-343-l-10271">der knappe sprach ze Gâwân:</l>
					<l n="10" xml:id="chapter-343-div-343-l-10272">"herre, sô hân ich missetân:</l>
					<l n="11" xml:id="chapter-343-div-343-l-10273">ich soldez iu ê hân gesaget.</l>
					<l n="12" xml:id="chapter-343-div-343-l-10274">dô was mîn bezzer sin verzaget.</l>
					<l n="13" xml:id="chapter-343-div-343-l-10275">nû rihtet mîne schulde</l>
					<l n="14" xml:id="chapter-343-div-343-l-10276">nâch iuwer selbes hulde.</l>
					<l n="15" xml:id="chapter-343-div-343-l-10277">ich solz iu dar nâch gerne sagen:</l>
					<l n="16" xml:id="chapter-343-div-343-l-10278">lât mich mîn unvuoge ê klagen."</l>
					<l n="17" xml:id="chapter-343-div-343-l-10279">"juncherre, nû saget mir wer si sîn,</l>
					<l n="18" xml:id="chapter-343-div-343-l-10280">durch iuwern zühtebæren pîn."</l>
					<l n="19" xml:id="chapter-343-div-343-l-10281">"herre, sus heizt der vor iu vert,</l>
					<l n="20" xml:id="chapter-343-div-343-l-10282">dem doch sîn reise ist unerwert:</l>
					<l n="21" xml:id="chapter-343-div-343-l-10283">rois Poidiconjunz</l>
					<l n="22" xml:id="chapter-343-div-343-l-10284">und duc Astor de Lanverunz.</l>
					<l n="23" xml:id="chapter-343-div-343-l-10285">dâ vert ein unbescheiden lîp,</l>
					<l n="24" xml:id="chapter-343-div-343-l-10286">dem minne nie gebôt dehein wîp:</l>
					<l n="25" xml:id="chapter-343-div-343-l-10287">er treget der unvuoge kranz</l>
					<l n="26" xml:id="chapter-343-div-343-l-10288">unde heizet Meljacanz.</l>
					<l n="27" xml:id="chapter-343-div-343-l-10289">ez wære wîp oder maget,</l>
					<l n="28" xml:id="chapter-343-div-343-l-10290">swaz er dâ minne hât bejaget,</l>
					<l n="29" xml:id="chapter-343-div-343-l-10291">die nam er gar in nœten:</l>
					<l n="30" xml:id="chapter-343-div-343-l-10292">man solde in drumme tœten.</l>
				</div>
			</div>
			<div n="344" xml:id="chapter-344" type="chapter" data-level="1">
				<div xml:id="chapter-344-div-344" data-level="2">
					<l n="1" xml:id="chapter-344-div-344-l-10293">er ist Poidiconjunzes sun</l>
					<l n="2" xml:id="chapter-344-div-344-l-10294">und wil ouch ritterschaft hie tuon:</l>
					<l n="3" xml:id="chapter-344-div-344-l-10295">der phliget der ellens rîche</l>
					<l n="4" xml:id="chapter-344-div-344-l-10296">dicke unverzagetlîche.</l>
					<l n="5" xml:id="chapter-344-div-344-l-10297">waz hilft sîn manlîcher site?</l>
					<l n="6" xml:id="chapter-344-div-344-l-10298">ein swînmuoter, liefe ir mite</l>
					<l n="7" xml:id="chapter-344-div-344-l-10299">ir verhelîn, diu werte ouch sie.</l>
					<l n="8" xml:id="chapter-344-div-344-l-10300">ich engehôrte man geprîsen nie,</l>
					<l n="9" xml:id="chapter-344-div-344-l-10301">was sîn ellen âne vuoge:</l>
					<l n="10" xml:id="chapter-344-div-344-l-10302">des volgent mir genuoge.</l>
					<l n="11" xml:id="chapter-344-div-344-l-10303">herre, noch hœrt ein wunder.</l>
					<l n="12" xml:id="chapter-344-div-344-l-10304">lât iu daz sagen besunder:</l>
					<l n="13" xml:id="chapter-344-div-344-l-10305">grôz her nâch iu dâ vüeret</l>
					<l n="14" xml:id="chapter-344-div-344-l-10306">den sîn unvuoge rüeret,</l>
					<l n="15" xml:id="chapter-344-div-344-l-10307">der künec Meljanz von Lîz.</l>
					<l n="16" xml:id="chapter-344-div-344-l-10308">hôchvartlîchen zornes vlîz</l>
					<l n="17" xml:id="chapter-344-div-344-l-10309">hât er gevrumt âne nôt:</l>
					<l n="18" xml:id="chapter-344-div-344-l-10310">unrehtiu minne im daz gebôt."</l>
					<l n="19" xml:id="chapter-344-div-344-l-10311">der knappe in sîner zuht verjach:</l>
					<l n="20" xml:id="chapter-344-div-344-l-10312">"herre, ich sagez iu, wande ichz sach.</l>
					<l n="21" xml:id="chapter-344-div-344-l-10313">des künec Meljanzes vater,</l>
					<l n="22" xml:id="chapter-344-div-344-l-10314">in tôdes leger vür sich bater</l>
					<l n="23" xml:id="chapter-344-div-344-l-10315">die vürsten sînes landes.</l>
					<l n="24" xml:id="chapter-344-div-344-l-10316">unerlœset phandes</l>
					<l n="25" xml:id="chapter-344-div-344-l-10317">stuont sîn ellenthaftez leben:</l>
					<l n="26" xml:id="chapter-344-div-344-l-10318">daz muoste sich dem tôde ergeben.</l>
					<l n="27" xml:id="chapter-344-div-344-l-10319">in der selben riuwe</l>
					<l n="28" xml:id="chapter-344-div-344-l-10320">bevalh er ûf ir triuwe</l>
					<l n="29" xml:id="chapter-344-div-344-l-10321">Meljanzen den klâren</l>
					<l n="30" xml:id="chapter-344-div-344-l-10322">allen den die dâ wâren.</l>
				</div>
			</div>
			<div n="345" xml:id="chapter-345" type="chapter" data-level="1">
				<div xml:id="chapter-345-div-345" data-level="2">
					<l n="1" xml:id="chapter-345-div-345-l-10323">er kôs im einen sunder dan:</l>
					<l n="2" xml:id="chapter-345-div-345-l-10324">der vürste was sîn hœster man,</l>
					<l n="3" xml:id="chapter-345-div-345-l-10325">gein triuwe alsô bewæret,</l>
					<l n="4" xml:id="chapter-345-div-345-l-10326">aller valscheit erlæret.</l>
					<l n="5" xml:id="chapter-345-div-345-l-10327">den bat er ziehen sînen sun.</l>
					<l n="6" xml:id="chapter-345-div-345-l-10328">er sprach: "dû maht an im nû tuon</l>
					<l n="7" xml:id="chapter-345-div-345-l-10329">dîner triuwe hantveste.</l>
					<l n="8" xml:id="chapter-345-div-345-l-10330">bit in daz er die geste</l>
					<l n="9" xml:id="chapter-345-div-345-l-10331">und die heimlîchen habe wert.</l>
					<l n="10" xml:id="chapter-345-div-345-l-10332">swennes der kummerhafte gert,</l>
					<l n="11" xml:id="chapter-345-div-345-l-10333">dem bit in teilen sîne habe."</l>
					<l n="12" xml:id="chapter-345-div-345-l-10334">sus wart bevolhen dâ der knabe.</l>
					<l n="13" xml:id="chapter-345-div-345-l-10335">dô leiste der vürste Lippaôt</l>
					<l n="14" xml:id="chapter-345-div-345-l-10336">al daz sîn herre der künec Schôt</l>
					<l n="15" xml:id="chapter-345-div-345-l-10337">an tôdes leger gein im warp:</l>
					<l n="16" xml:id="chapter-345-div-345-l-10338">harte wênec des verdarp,</l>
					<l n="17" xml:id="chapter-345-div-345-l-10339">endehaft ez wart geleistet sider.</l>
					<l n="18" xml:id="chapter-345-div-345-l-10340">der vürste vuorte den knappen wider.</l>
					<l n="19" xml:id="chapter-345-div-345-l-10341">der hete dâ heime liebiu kint,</l>
					<l n="20" xml:id="chapter-345-div-345-l-10342">als si im noch billîche sint,</l>
					<l n="21" xml:id="chapter-345-div-345-l-10343">eine tohter, der des niht gebrach,</l>
					<l n="22" xml:id="chapter-345-div-345-l-10344">wan daz man des ir zîte jach,</l>
					<l n="23" xml:id="chapter-345-div-345-l-10345">si wære wol âmîe.</l>
					<l n="24" xml:id="chapter-345-div-345-l-10346">si hiez Obîe,</l>
					<l n="25" xml:id="chapter-345-div-345-l-10347">ir swester heizet Obilôt.</l>
					<l n="26" xml:id="chapter-345-div-345-l-10348">Obîe vrumt uns dise nôt.</l>
					<l n="27" xml:id="chapter-345-div-345-l-10349">eins tages gedêch ez an die stat,</l>
					<l n="28" xml:id="chapter-345-div-345-l-10350">daz si der junge küenc bat</l>
					<l n="29" xml:id="chapter-345-div-345-l-10351">nâch sînem dienste minne.</l>
					<l n="30" xml:id="chapter-345-div-345-l-10352">si vervluochte im sîne sinne</l>
				</div>
			</div>
			<div n="346" xml:id="chapter-346" type="chapter" data-level="1">
				<div xml:id="chapter-346-div-346" data-level="2">
					<l n="1" xml:id="chapter-346-div-346-l-10353">und vrâcte in wes er wânde,</l>
					<l n="2" xml:id="chapter-346-div-346-l-10354">war um er sich sinnes ânde.</l>
					<l n="3" xml:id="chapter-346-div-346-l-10355">si sprach hin zim: "wært ir sô alt,</l>
					<l n="4" xml:id="chapter-346-div-346-l-10356">daz under schilte wære bezalt</l>
					<l n="5" xml:id="chapter-346-div-346-l-10357">in werdeclîchen stunden,</l>
					<l n="6" xml:id="chapter-346-div-346-l-10358">mit helme ûf houbet gebunden</l>
					<l n="7" xml:id="chapter-346-div-346-l-10359">gein herteclîchen vâren,</l>
					<l n="8" xml:id="chapter-346-div-346-l-10360">iuwer tage in vünf jâren,</l>
					<l n="9" xml:id="chapter-346-div-346-l-10361">daz ir den prîs dâ hetet genomen,</l>
					<l n="10" xml:id="chapter-346-div-346-l-10362">und wært ir danne wider komen</l>
					<l n="11" xml:id="chapter-346-div-346-l-10363">ze mînem gebote gewesen dâ,</l>
					<l n="12" xml:id="chapter-346-div-346-l-10364">spræche ich denne alrêste jâ,</l>
					<l n="13" xml:id="chapter-346-div-346-l-10365">des iuwer willen gerte,</l>
					<l n="14" xml:id="chapter-346-div-346-l-10366">alze vruo ich iuch gewerte.</l>
					<l n="15" xml:id="chapter-346-div-346-l-10367">ir sît mir liep (wer lougent des?)</l>
					<l n="16" xml:id="chapter-346-div-346-l-10368">als Annôren Gâlôes,</l>
					<l n="17" xml:id="chapter-346-div-346-l-10369">diu sît den tôt durch in erkôs,</l>
					<l n="18" xml:id="chapter-346-div-346-l-10370">dô si in von einer tjost verlôs."</l>
					<l n="19" xml:id="chapter-346-div-346-l-10371">"ungerne ich," sprach er, "vrouwe,</l>
					<l n="20" xml:id="chapter-346-div-346-l-10372">iuch sô bî liebe schouwe,</l>
					<l n="21" xml:id="chapter-346-div-346-l-10373">daz iuwer zürnen ûf mich gêt.</l>
					<l n="22" xml:id="chapter-346-div-346-l-10374">genâde doch bî dem dienste stêt,</l>
					<l n="23" xml:id="chapter-346-div-346-l-10375">swer triuwe rehte mezzen wil.</l>
					<l n="24" xml:id="chapter-346-div-346-l-10376">vrouwe, des ist iu gar ze vil,</l>
					<l n="25" xml:id="chapter-346-div-346-l-10377">daz ir mînen sin sus smâhet.</l>
					<l n="26" xml:id="chapter-346-div-346-l-10378">ir habet iuch gar vergâhet:</l>
					<l n="27" xml:id="chapter-346-div-346-l-10379">ich möhte doch des genozzen hân,</l>
					<l n="28" xml:id="chapter-346-div-346-l-10380">daz iuwer vater ist mîn man</l>
					<l n="29" xml:id="chapter-346-div-346-l-10381">und daz er hât von mîner hant</l>
					<l n="30" xml:id="chapter-346-div-346-l-10382">manege burc und al sîn lant."</l>
				</div>
			</div>
			<div n="347" xml:id="chapter-347" type="chapter" data-level="1">
				<div xml:id="chapter-347-div-347" data-level="2">
					<l n="1" xml:id="chapter-347-div-347-l-10383">"swem ir iht lîht, der diene ouch daz"</l>
					<l n="2" xml:id="chapter-347-div-347-l-10384">sprach si. "mîn zil sich hœhet baz:</l>
					<l n="3" xml:id="chapter-347-div-347-l-10385">ich enwil von niemen lêhen hân.</l>
					<l n="4" xml:id="chapter-347-div-347-l-10386">mîn vrîheit ist sô getân,</l>
					<l n="5" xml:id="chapter-347-div-347-l-10387">ieslîcher krône hôch genuoc,</l>
					<l n="6" xml:id="chapter-347-div-347-l-10388">die irdesch houbet ie getruoc."</l>
					<l n="7" xml:id="chapter-347-div-347-l-10389">er sprach: "ir sîtz gelêret,</l>
					<l n="8" xml:id="chapter-347-div-347-l-10390">daz ir hôchvart sus mêret,</l>
					<l n="9" xml:id="chapter-347-div-347-l-10391">sît iuwer vater gap den rât.</l>
					<l n="10" xml:id="chapter-347-div-347-l-10392">er wandelt mir die missetât.</l>
					<l n="11" xml:id="chapter-347-div-347-l-10393">ich sol hie wâpen alsô tragen,</l>
					<l n="12" xml:id="chapter-347-div-347-l-10394">daz wirt gestochen und geslagen,</l>
					<l n="13" xml:id="chapter-347-div-347-l-10395">ez si strîten oder turnei.</l>
					<l n="14" xml:id="chapter-347-div-347-l-10396">hie belîbet vil der sper enzwei."</l>
					<l n="15" xml:id="chapter-347-div-347-l-10397">mit zorne schiet er von der maget.</l>
					<l n="16" xml:id="chapter-347-div-347-l-10398">sîn zürnen sêre wart geklaget</l>
					<l n="17" xml:id="chapter-347-div-347-l-10399">von al der massenîe,</l>
					<l n="18" xml:id="chapter-347-div-347-l-10400">in klagete ouch Obîe.</l>
					<l n="19" xml:id="chapter-347-div-347-l-10401">gein dirre ungeschihte</l>
					<l n="20" xml:id="chapter-347-div-347-l-10402">bôt sîn gerihte</l>
					<l n="21" xml:id="chapter-347-div-347-l-10403">und anders wandels genuoc</l>
					<l n="22" xml:id="chapter-347-div-347-l-10404">Lippaôt, der unschulde truoc.</l>
					<l n="23" xml:id="chapter-347-div-347-l-10405">ez wære krump oder sleht,</l>
					<l n="24" xml:id="chapter-347-div-347-l-10406">er gerte sîner genôze reht,</l>
					<l n="25" xml:id="chapter-347-div-347-l-10407">hof dâ die vürsten wæren,</l>
					<l n="26" xml:id="chapter-347-div-347-l-10408">und er wære ze disen mæren</l>
					<l n="27" xml:id="chapter-347-div-347-l-10409">komen âne schulde.</l>
					<l n="28" xml:id="chapter-347-div-347-l-10410">genædeclîcher hulde</l>
					<l n="29" xml:id="chapter-347-div-347-l-10411">er vaste sînen herren bat.</l>
					<l n="30" xml:id="chapter-347-div-347-l-10412">dem tet der zorn ûf vreuden mat.</l>
				</div>
			</div>
			<div n="348" xml:id="chapter-348" type="chapter" data-level="1">
				<div xml:id="chapter-348-div-348" data-level="2">
					<l n="1" xml:id="chapter-348-div-348-l-10413">man kunde dâ niht gâhen</l>
					<l n="2" xml:id="chapter-348-div-348-l-10414">sô daz Lippaôt wolde vâhen</l>
					<l n="3" xml:id="chapter-348-div-348-l-10415">sînen herren, wande er was sîn wirt,</l>
					<l n="4" xml:id="chapter-348-div-348-l-10416">als noch getriuwer man verbirt.</l>
					<l n="5" xml:id="chapter-348-div-348-l-10417">der künec âne urloup dannen schiet,</l>
					<l n="6" xml:id="chapter-348-div-348-l-10418">als im sîn kranker sin geriet.</l>
					<l n="7" xml:id="chapter-348-div-348-l-10419">sîne knappen, vürsten kindelîn,</l>
					<l n="8" xml:id="chapter-348-div-348-l-10420">al weinde tâten klagen schîn,</l>
					<l n="9" xml:id="chapter-348-div-348-l-10421">die mit dem künege dâ wâren gewesen.</l>
					<l n="10" xml:id="chapter-348-div-348-l-10422">vor den mac Lippaôt wol genesen,</l>
					<l n="11" xml:id="chapter-348-div-348-l-10423">wande er si mit triuwe hât erzogen,</l>
					<l n="12" xml:id="chapter-348-div-348-l-10424">gein werder vuore niht betrogen,</l>
					<l n="13" xml:id="chapter-348-div-348-l-10425">ez ensî dan mîn herre al ein,</l>
					<l n="14" xml:id="chapter-348-div-348-l-10426">an dem doch svvͤrsten triuwe erschein.</l>
					<l n="15" xml:id="chapter-348-div-348-l-10427">mîn herre ist ein Franzeis,</l>
					<l n="16" xml:id="chapter-348-div-348-l-10428">li schahteliur de Bêâveis,</l>
					<l n="17" xml:id="chapter-348-div-348-l-10429">er heizet Lisavander.</l>
					<l n="18" xml:id="chapter-348-div-348-l-10430">die eine und die ander</l>
					<l n="19" xml:id="chapter-348-div-348-l-10431">muosten dem vürsten widersagen,</l>
					<l n="20" xml:id="chapter-348-div-348-l-10432">dô si schiltes ammet muosten tragen.</l>
					<l n="21" xml:id="chapter-348-div-348-l-10433">bî dem künege ritter worden sint</l>
					<l n="22" xml:id="chapter-348-div-348-l-10434">vil vürsten hiute und ander kint.</l>
					<l n="23" xml:id="chapter-348-div-348-l-10435">des vordern hers phliget ein man,</l>
					<l n="24" xml:id="chapter-348-div-348-l-10436">der wol mit scharphen strîten kan,</l>
					<l n="25" xml:id="chapter-348-div-348-l-10437">rois Poidiconjunz von Gors.</l>
					<l n="26" xml:id="chapter-348-div-348-l-10438">der vüert manec wol gewâpent ors.</l>
					<l n="27" xml:id="chapter-348-div-348-l-10439">Meljanz ist sîns bruoder sun.</l>
					<l n="28" xml:id="chapter-348-div-348-l-10440">si kunnen beide hôchvart tuon,</l>
					<l n="29" xml:id="chapter-348-div-348-l-10441">der junge und ouch der alde.</l>
					<l n="30" xml:id="chapter-348-div-348-l-10442">daz es unvuoge walde!</l>
				</div>
			</div>
			<div n="349" xml:id="chapter-349" type="chapter" data-level="1">
				<div xml:id="chapter-349-div-349" data-level="2">
					<l n="1" xml:id="chapter-349-div-349-l-10443">sus hât der zorn sich vür genomen,</l>
					<l n="2" xml:id="chapter-349-div-349-l-10444">daz beide küenge wellent komen</l>
					<l n="3" xml:id="chapter-349-div-349-l-10445">vür Bêârosche, dâ man muoz</l>
					<l n="4" xml:id="chapter-349-div-349-l-10446">gedienen mit arbeit wîbe gruoz.</l>
					<l n="5" xml:id="chapter-349-div-349-l-10447">vil sper muoz man dâ brechen,</l>
					<l n="6" xml:id="chapter-349-div-349-l-10448">beidiu hurten unde stechen.</l>
					<l n="7" xml:id="chapter-349-div-349-l-10449">Bêârosche ist sô ze wer,</l>
					<l n="8" xml:id="chapter-349-div-349-l-10450">ob wir heten zweinzec her,</l>
					<l n="9" xml:id="chapter-349-div-349-l-10451">ieslîcher grœzer dan wir hân,</l>
					<l n="10" xml:id="chapter-349-div-349-l-10452">wir müesten si unzevüeret lân.</l>
					<l n="11" xml:id="chapter-349-div-349-l-10453">mîn reise istz hinder her verholn:</l>
					<l n="12" xml:id="chapter-349-div-349-l-10454">disen schilt hân ich dan verstoln</l>
					<l n="13" xml:id="chapter-349-div-349-l-10455">ûz von andern kinden,</l>
					<l n="14" xml:id="chapter-349-div-349-l-10456">ob mîn herre möhte vinden,</l>
					<l n="15" xml:id="chapter-349-div-349-l-10457">eine tjost durch sînen êrsten schilt,</l>
					<l n="16" xml:id="chapter-349-div-349-l-10458">mit hurtes poinder dar gezilt."</l>
					<l n="17" xml:id="chapter-349-div-349-l-10459">der knappe hinder sich dô sach:</l>
					<l n="18" xml:id="chapter-349-div-349-l-10460">sîn herre vuor im balde nâch,</l>
					<l n="19" xml:id="chapter-349-div-349-l-10461">driu ors und zwelf wîziu sper</l>
					<l n="20" xml:id="chapter-349-div-349-l-10462">gâhten mit im balde her.</l>
					<l n="21" xml:id="chapter-349-div-349-l-10463">ich wæne sîn gir des iemen trüge,</l>
					<l n="22" xml:id="chapter-349-div-349-l-10464">er wolde gerne ze vorvlüge</l>
					<l n="23" xml:id="chapter-349-div-349-l-10465">die êrsten tjost dâ hân bejaget:</l>
					<l n="24" xml:id="chapter-349-div-349-l-10466">sus hât mir diu âventiure gesaget.</l>
					<l n="25" xml:id="chapter-349-div-349-l-10467">der knappe sprach ze Gâwân:</l>
					<l n="26" xml:id="chapter-349-div-349-l-10468">"herre, lât mich iuwern urloup hân."</l>
					<l n="27" xml:id="chapter-349-div-349-l-10469">der kêrte sînem herren zuo.</l>
					<l n="28" xml:id="chapter-349-div-349-l-10470">waz welt ir, daz Gâwân nû tuo,</l>
					<l n="29" xml:id="chapter-349-div-349-l-10471">er enbesehe waz disiu mære sîn?</l>
					<l n="30" xml:id="chapter-349-div-349-l-10472">doch lêrte in zwîvel strengen pîn.</l>
				</div>
			</div>
			<div n="350" xml:id="chapter-350" type="chapter" data-level="1">
				<div xml:id="chapter-350-div-350" data-level="2">
					<l n="1" xml:id="chapter-350-div-350-l-10473">er dâhte: "sol ich strîten sehen</l>
					<l n="2" xml:id="chapter-350-div-350-l-10474">und sol des niht von mir geschehen,</l>
					<l n="3" xml:id="chapter-350-div-350-l-10475">sôst al mîn prîs verloschen gar.</l>
					<l n="4" xml:id="chapter-350-div-350-l-10476">kum aber ich durch strîten dar</l>
					<l n="5" xml:id="chapter-350-div-350-l-10477">und wirde ich dâ geletzet,</l>
					<l n="6" xml:id="chapter-350-div-350-l-10478">mit wârheit ist ensetzet</l>
					<l n="7" xml:id="chapter-350-div-350-l-10479">al mîn werltlîcher prîs.</l>
					<l n="8" xml:id="chapter-350-div-350-l-10480">ich entuon es niht deheinen wîs:</l>
					<l n="9" xml:id="chapter-350-div-350-l-10481">ich sol ê leisten mînen kamph."</l>
					<l n="10" xml:id="chapter-350-div-350-l-10482">sîn nôt sich in ein ander klamph:</l>
					<l n="11" xml:id="chapter-350-div-350-l-10483">gein sîner kamphes verte</l>
					<l n="12" xml:id="chapter-350-div-350-l-10484">was ze belîben alze herte.</l>
					<l n="13" xml:id="chapter-350-div-350-l-10485">er enmohte ot dâ niht vür gevarn.</l>
					<l n="14" xml:id="chapter-350-div-350-l-10486">er sprach: "nû müeze got bewarn</l>
					<l n="15" xml:id="chapter-350-div-350-l-10487">die kraft an mîner manheit."</l>
					<l n="16" xml:id="chapter-350-div-350-l-10488">Gâwân gein Bêârosche reit.</l>
					<l n="17" xml:id="chapter-350-div-350-l-10489">burc und stat sô vor im lac,</l>
					<l n="18" xml:id="chapter-350-div-350-l-10490">daz niemen bezzers hûses phlac.</l>
					<l n="19" xml:id="chapter-350-div-350-l-10491">ouch gleste gein im schône</l>
					<l n="20" xml:id="chapter-350-div-350-l-10492">aller ander bürge ein krône</l>
					<l n="21" xml:id="chapter-350-div-350-l-10493">mit türnen wol gezieret.</l>
					<l n="22" xml:id="chapter-350-div-350-l-10494">nû was geloschieret</l>
					<l n="23" xml:id="chapter-350-div-350-l-10495">dem her dar vür ûf den plân.</l>
					<l n="24" xml:id="chapter-350-div-350-l-10496">dô marcte mîn her Gâwân</l>
					<l n="25" xml:id="chapter-350-div-350-l-10497">manegen rinc wol gehêret.</l>
					<l n="26" xml:id="chapter-350-div-350-l-10498">dâ was hôchvart gemêret:</l>
					<l n="27" xml:id="chapter-350-div-350-l-10499">wunderlîcher baniere</l>
					<l n="28" xml:id="chapter-350-div-350-l-10500">kôs er dâ manege schiere</l>
					<l n="29" xml:id="chapter-350-div-350-l-10501">und maneger slahte vremden bovel.</l>
					<l n="30" xml:id="chapter-350-div-350-l-10502">der zwîvel was sîns herzen hovel,</l>
				</div>
			</div>
			<div n="351" xml:id="chapter-351" type="chapter" data-level="1">
				<div xml:id="chapter-351-div-351" data-level="2">
					<l n="1" xml:id="chapter-351-div-351-l-10503">dâ durch in starkiu angest sneit.</l>
					<l n="2" xml:id="chapter-351-div-351-l-10504">Gâwân mitten durch si reit,</l>
					<l n="3" xml:id="chapter-351-div-351-l-10505">doch ieslîch zeltsnuor die andern dranc.</l>
					<l n="4" xml:id="chapter-351-div-351-l-10506">ir her was wît unde lanc:</l>
					<l n="5" xml:id="chapter-351-div-351-l-10507">dô sach er wie si lâgen,</l>
					<l n="6" xml:id="chapter-351-div-351-l-10508">wes dise und jene phlâgen.</l>
					<l n="7" xml:id="chapter-351-div-351-l-10509">swer "bien sei venuz" dâ sprach,</l>
					<l n="8" xml:id="chapter-351-div-351-l-10510">"gramerzis" er wider jach.</l>
					<l n="9" xml:id="chapter-351-div-351-l-10511">grôz rotte an einem orte lac,</l>
					<l n="10" xml:id="chapter-351-div-351-l-10512">sarjande von Semblidac,</l>
					<l n="11" xml:id="chapter-351-div-351-l-10513">den lac dâ sunder nâhen bî</l>
					<l n="12" xml:id="chapter-351-div-351-l-10514">turkopel von Kahetî.</l>
					<l n="13" xml:id="chapter-351-div-351-l-10515">unkünde dicke unminne sint.</l>
					<l n="14" xml:id="chapter-351-div-351-l-10516">sus reit des künec Lôtes kint:</l>
					<l n="15" xml:id="chapter-351-div-351-l-10517">belîbens bete in niemen bat.</l>
					<l n="16" xml:id="chapter-351-div-351-l-10518">Gâwân kêrte gein der stat.</l>
					<l n="17" xml:id="chapter-351-div-351-l-10519">er dâhte: "sol ich kipper wesen,</l>
					<l n="18" xml:id="chapter-351-div-351-l-10520">ich mac vor vlüste baz genesen</l>
					<l n="19" xml:id="chapter-351-div-351-l-10521">dort in der stat dan hie bî in.</l>
					<l n="20" xml:id="chapter-351-div-351-l-10522">ich enkêre mich an deheinen gewin,</l>
					<l n="21" xml:id="chapter-351-div-351-l-10523">wan wie ich daz mîn behalde,</l>
					<l n="22" xml:id="chapter-351-div-351-l-10524">sô daz es gelücke walde."</l>
					<l n="23" xml:id="chapter-351-div-351-l-10525">Gâwân gein einer porten reit.</l>
					<l n="24" xml:id="chapter-351-div-351-l-10526">der burgære site was im leit:</l>
					<l n="25" xml:id="chapter-351-div-351-l-10527">si enhete niht betûret,</l>
					<l n="26" xml:id="chapter-351-div-351-l-10528">al ir porten wâren vermûret</l>
					<l n="27" xml:id="chapter-351-div-351-l-10529">und al ir wîchûs werlîch.</l>
					<l n="28" xml:id="chapter-351-div-351-l-10530">dar zuo der zinnen ieslîch</l>
					<l n="29" xml:id="chapter-351-div-351-l-10531">mit armbruste ein schütze phlac,</l>
					<l n="30" xml:id="chapter-351-div-351-l-10532">der sich schiezens her ûz bewac:</l>
				</div>
			</div>
			<div n="352" xml:id="chapter-352" type="chapter" data-level="1">
				<div xml:id="chapter-352-div-352" data-level="2">
					<l n="1" xml:id="chapter-352-div-352-l-10533">si vlizzen sich gein strîtes werc.</l>
					<l n="2" xml:id="chapter-352-div-352-l-10534">Gâwân reit ûf an den berc,</l>
					<l n="3" xml:id="chapter-352-div-352-l-10535">swie wênec er dâ wære bekant.</l>
					<l n="4" xml:id="chapter-352-div-352-l-10536">er reit ûf dâ er die burc vant.</l>
					<l n="5" xml:id="chapter-352-div-352-l-10537">sîn ougen muosten schouwen</l>
					<l n="6" xml:id="chapter-352-div-352-l-10538">manege werde vrouwen.</l>
					<l n="7" xml:id="chapter-352-div-352-l-10539">diu wirtîn selbe komen was</l>
					<l n="8" xml:id="chapter-352-div-352-l-10540">durch warten ûf den palas</l>
					<l n="9" xml:id="chapter-352-div-352-l-10541">mit ir schœnen tohtern zwein,</l>
					<l n="10" xml:id="chapter-352-div-352-l-10542">von den vil liehter varwe schein.</l>
					<l n="11" xml:id="chapter-352-div-352-l-10543">schiere hete er von in vernomen.</l>
					<l n="12" xml:id="chapter-352-div-352-l-10544">si sprâchen: "wer was uns hie komen?"</l>
					<l n="13" xml:id="chapter-352-div-352-l-10545">sus sprach diu alde herzogîn:</l>
					<l n="14" xml:id="chapter-352-div-352-l-10546">"waz gezoges mac ditze sîn?"</l>
					<l n="15" xml:id="chapter-352-div-352-l-10547">dô sprach ir elder tohter sân:</l>
					<l n="16" xml:id="chapter-352-div-352-l-10548">"muoter, ez ist ein koufman."</l>
					<l n="17" xml:id="chapter-352-div-352-l-10549">"nû vüert man im doch schilte mite."</l>
					<l n="18" xml:id="chapter-352-div-352-l-10550">"daz ist vil koufliute site."</l>
					<l n="19" xml:id="chapter-352-div-352-l-10551">ir junger tohter dô sprach:</l>
					<l n="20" xml:id="chapter-352-div-352-l-10552">"dû zîhes in, daz doch nie geschach:</l>
					<l n="21" xml:id="chapter-352-div-352-l-10553">swester, des mahtû dich schamen.</l>
					<l n="22" xml:id="chapter-352-div-352-l-10554">er gewan nie koufmannes namen:</l>
					<l n="23" xml:id="chapter-352-div-352-l-10555">er ist sô minneclîch getân,</l>
					<l n="24" xml:id="chapter-352-div-352-l-10556">ich wil in zeinem ritter hân.</l>
					<l n="25" xml:id="chapter-352-div-352-l-10557">sîn dienest mac hie lônes gern:</l>
					<l n="26" xml:id="chapter-352-div-352-l-10558">des wil ich in durch liebe wern."</l>
					<l n="27" xml:id="chapter-352-div-352-l-10559">sîne knappen nâmen dô goume</l>
					<l n="28" xml:id="chapter-352-div-352-l-10560">daz ein linde und ölboume</l>
					<l n="29" xml:id="chapter-352-div-352-l-10561">unden bî der mûre stuont.</l>
					<l n="30" xml:id="chapter-352-div-352-l-10562">daz dûhte si ein gæber vunt.</l>
				</div>
			</div>
			<div n="353" xml:id="chapter-353" type="chapter" data-level="1">
				<div xml:id="chapter-353-div-353" data-level="2">
					<l n="1" xml:id="chapter-353-div-353-l-10563">waz welt ir daz si mêr nû tuon?</l>
					<l n="2" xml:id="chapter-353-div-353-l-10564">wan dô erbeizte der künec Lôtes sun,</l>
					<l n="3" xml:id="chapter-353-div-353-l-10565">aldâ er den besten schaten vant.</l>
					<l n="4" xml:id="chapter-353-div-353-l-10566">sîn kamerære truoc dar zehant</l>
					<l n="5" xml:id="chapter-353-div-353-l-10567">einen kulter und ein matraz,</l>
					<l n="6" xml:id="chapter-353-div-353-l-10568">dar ûf der stolze werde saz.</l>
					<l n="7" xml:id="chapter-353-div-353-l-10569">ob im saz wîbe hers ein vluot.</l>
					<l n="8" xml:id="chapter-353-div-353-l-10570">sîn kamergewant man nider luot</l>
					<l n="9" xml:id="chapter-353-div-353-l-10571">undz harnas von den soumen.</l>
					<l n="10" xml:id="chapter-353-div-353-l-10572">hinden under den andern boumen</l>
					<l n="11" xml:id="chapter-353-div-353-l-10573">herberge nâmen sie,</l>
					<l n="12" xml:id="chapter-353-div-353-l-10574">knappen die dâ kômen hie.</l>
					<l n="13" xml:id="chapter-353-div-353-l-10575">diu alde herzogîn sprach sân:</l>
					<l n="14" xml:id="chapter-353-div-353-l-10576">"tohter, welh koufman</l>
					<l n="15" xml:id="chapter-353-div-353-l-10577">kunde alsus gebâren?</l>
					<l n="16" xml:id="chapter-353-div-353-l-10578">dû ensolt sîn sus niht vâren."</l>
					<l n="17" xml:id="chapter-353-div-353-l-10579">dô sprach diu junge Obilôt:</l>
					<l n="18" xml:id="chapter-353-div-353-l-10580">"unvuoge ir dennoch mêr gebôt:</l>
					<l n="19" xml:id="chapter-353-div-353-l-10581">gein rois Meljanz von Lîz</l>
					<l n="20" xml:id="chapter-353-div-353-l-10582">si kêrte ir hôchverte vlîz,</l>
					<l n="21" xml:id="chapter-353-div-353-l-10583">dô er si bat ir minne.</l>
					<l n="22" xml:id="chapter-353-div-353-l-10584">gunêrt sîn solhe sinne!"</l>
					<l n="23" xml:id="chapter-353-div-353-l-10585">dô sprach Obîe,</l>
					<l n="24" xml:id="chapter-353-div-353-l-10586">vor zorne niht diu vrîe:</l>
					<l n="25" xml:id="chapter-353-div-353-l-10587">"sîn vuore ist mir unmære.</l>
					<l n="26" xml:id="chapter-353-div-353-l-10588">dort sitzt ein wehselære,</l>
					<l n="27" xml:id="chapter-353-div-353-l-10589">des market muoz hie werden guot.</l>
					<l n="28" xml:id="chapter-353-div-353-l-10590">sîne soumschrîn sint sô behuot,</l>
					<l n="29" xml:id="chapter-353-div-353-l-10591">dîns ritters, tœrschiu swester mîn,</l>
					<l n="30" xml:id="chapter-353-div-353-l-10592">er wil ir selbe goumel sîn."</l>
				</div>
			</div>
			<div n="354" xml:id="chapter-354" type="chapter" data-level="1">
				<div xml:id="chapter-354-div-354" data-level="2">
					<l n="1" xml:id="chapter-354-div-354-l-10593">gar dirre worte hôre</l>
					<l n="2" xml:id="chapter-354-div-354-l-10594">kom Gâwâne in sîn ôre.</l>
					<l n="3" xml:id="chapter-354-div-354-l-10595">die rede lât sîn als si nû stê.</l>
					<l n="4" xml:id="chapter-354-div-354-l-10596">nû hœret wiez der stat ergê.</l>
					<l n="5" xml:id="chapter-354-div-354-l-10597">ein schifrech wazzer vür si vlôz</l>
					<l n="6" xml:id="chapter-354-div-354-l-10598">durch eine brücke steinîn grôz.</l>
					<l n="7" xml:id="chapter-354-div-354-l-10599">niht gein der vîende want</l>
					<l n="8" xml:id="chapter-354-div-354-l-10600">(anderhalp was unverhert daz lant)</l>
					<l n="9" xml:id="chapter-354-div-354-l-10601">ein marschalc kom geriten sân:</l>
					<l n="10" xml:id="chapter-354-div-354-l-10602">vür die bruͤcken ûf den plân</l>
					<l n="11" xml:id="chapter-354-div-354-l-10603">nam er herberge wît.</l>
					<l n="12" xml:id="chapter-354-div-354-l-10604">sîn herre kom an rehter zît</l>
					<l n="13" xml:id="chapter-354-div-354-l-10605">und ander die dâ solden komen.</l>
					<l n="14" xml:id="chapter-354-div-354-l-10606">ich sagez iu, hât irs niht vernomen,</l>
					<l n="15" xml:id="chapter-354-div-354-l-10607">wer in des wirtes helfe reit</l>
					<l n="16" xml:id="chapter-354-div-354-l-10608">und wer durch in mit triuwen streit.</l>
					<l n="17" xml:id="chapter-354-div-354-l-10609">im kom von Brevigariez</l>
					<l n="18" xml:id="chapter-354-div-354-l-10610">sîn bruoder, duc Marangliez.</l>
					<l n="19" xml:id="chapter-354-div-354-l-10611">durch den kômen zwêne ritter snel:</l>
					<l n="20" xml:id="chapter-354-div-354-l-10612">der werde künec Schirniel,</l>
					<l n="21" xml:id="chapter-354-div-354-l-10613">der truoc krône ze Lirivoin,</l>
					<l n="22" xml:id="chapter-354-div-354-l-10614">als tet sîn bruoder z Avendroin.</l>
					<l n="23" xml:id="chapter-354-div-354-l-10615">dô die burgære gesâhen</l>
					<l n="24" xml:id="chapter-354-div-354-l-10616">daz in helfe wolde nâhen,</l>
					<l n="25" xml:id="chapter-354-div-354-l-10617">daz ê des war ir aller rât,</l>
					<l n="26" xml:id="chapter-354-div-354-l-10618">daz dûhte si dô ein missetât.</l>
					<l n="27" xml:id="chapter-354-div-354-l-10619">der vürste Lippaôt dô sprach:</l>
					<l n="28" xml:id="chapter-354-div-354-l-10620">"ouwê daz Bêârosche ie geschach</l>
					<l n="29" xml:id="chapter-354-div-354-l-10621">daz ir porten suln vermûret sîn!</l>
					<l n="30" xml:id="chapter-354-div-354-l-10622">wan swenne ich gein dem herren mîn</l>
				</div>
			</div>
			<div n="355" xml:id="chapter-355" type="chapter" data-level="1">
				<div xml:id="chapter-355-div-355" data-level="2">
					<l n="1" xml:id="chapter-355-div-355-l-10623">schiltes ammet zeige,</l>
					<l n="2" xml:id="chapter-355-div-355-l-10624">mîn bestiu zuht ist veige:</l>
					<l n="3" xml:id="chapter-355-div-355-l-10625">ez hülfe mich und stüende ouch baz</l>
					<l n="4" xml:id="chapter-355-div-355-l-10626">sîn hulde dan sîn grôzer haz.</l>
					<l n="5" xml:id="chapter-355-div-355-l-10627">wie stêt ein tjost durch mînen schilt,</l>
					<l n="6" xml:id="chapter-355-div-355-l-10628">mit sîner hende dar gezilt,</l>
					<l n="7" xml:id="chapter-355-div-355-l-10629">oder ob versnîden sol mîn swert</l>
					<l n="8" xml:id="chapter-355-div-355-l-10630">sînen schilt, mîns herren wert!</l>
					<l n="9" xml:id="chapter-355-div-355-l-10631">gelobet daz iemer wîse wîp,</l>
					<l n="10" xml:id="chapter-355-div-355-l-10632">diu hât alze lôsen lîp.</l>
					<l n="11" xml:id="chapter-355-div-355-l-10633">nû lât mich mînen herren hân</l>
					<l n="12" xml:id="chapter-355-div-355-l-10634">in mînem turne: ich müeste in lân</l>
					<l n="13" xml:id="chapter-355-div-355-l-10635">und mit im in den sînen.</l>
					<l n="14" xml:id="chapter-355-div-355-l-10636">swar an er mich wil pînen,</l>
					<l n="15" xml:id="chapter-355-div-355-l-10637">des stên ich im gar ze sînem gebote.</l>
					<l n="16" xml:id="chapter-355-div-355-l-10638">doch sol ichs gerne danken gote</l>
					<l n="17" xml:id="chapter-355-div-355-l-10639">daz er mich niht gevangen hât,</l>
					<l n="18" xml:id="chapter-355-div-355-l-10640">sît in sîn zürnen niht erlât</l>
					<l n="19" xml:id="chapter-355-div-355-l-10641">er enwelle mich hie besitzen.</l>
					<l n="20" xml:id="chapter-355-div-355-l-10642">nû râtet mir mit witzen,"</l>
					<l n="21" xml:id="chapter-355-div-355-l-10643">sprach er zen burgæren,</l>
					<l n="22" xml:id="chapter-355-div-355-l-10644">"gein disen strengen mæren."</l>
					<l n="23" xml:id="chapter-355-div-355-l-10645">dô sprach dâ manec wîse man:</l>
					<l n="24" xml:id="chapter-355-div-355-l-10646">"möhtet ir unschult genozzen hân,</l>
					<l n="25" xml:id="chapter-355-div-355-l-10647">ez enwære niht komen an disiu zil."</l>
					<l n="26" xml:id="chapter-355-div-355-l-10648">si gâben im des râtes vil,</l>
					<l n="27" xml:id="chapter-355-div-355-l-10649">daz er sîne porten ûf tæte</l>
					<l n="28" xml:id="chapter-355-div-355-l-10650">und al die besten bæte</l>
					<l n="29" xml:id="chapter-355-div-355-l-10651">ûz gein der tjoste rîten.</l>
					<l n="30" xml:id="chapter-355-div-355-l-10652">si jâhen: "wir mugen sô strîten,</l>
				</div>
			</div>
			<div n="356" xml:id="chapter-356" type="chapter" data-level="1">
				<div xml:id="chapter-356-div-356" data-level="2">
					<l n="1" xml:id="chapter-356-div-356-l-10653">ê daz wir uns von zinnen wern</l>
					<l n="2" xml:id="chapter-356-div-356-l-10654">Meljanzes beiden hern.</l>
					<l n="3" xml:id="chapter-356-div-356-l-10655">ez sint doch allez meistec kint,</l>
					<l n="4" xml:id="chapter-356-div-356-l-10656">die mit dem künege dâ komen sint:</l>
					<l n="5" xml:id="chapter-356-div-356-l-10657">dâ erwerbe wir vil lîhte ein phant,</l>
					<l n="6" xml:id="chapter-356-div-356-l-10658">dâ von ie grôzer zorn verswant.</l>
					<l n="7" xml:id="chapter-356-div-356-l-10659">der künec ist lîhte alsô gemuot,</l>
					<l n="8" xml:id="chapter-356-div-356-l-10660">swenne er hie ritterschaft getuot,</l>
					<l n="9" xml:id="chapter-356-div-356-l-10661">er sol uns nôt erlâzen</l>
					<l n="10" xml:id="chapter-356-div-356-l-10662">und al sîn zürnen mâzen.</l>
					<l n="11" xml:id="chapter-356-div-356-l-10663">veltstrîtes sol uns doch baz gezemen,</l>
					<l n="12" xml:id="chapter-356-div-356-l-10664">dan daz si uns ûz der mûre nemen.</l>
					<l n="13" xml:id="chapter-356-div-356-l-10665">wir solden wol gedingen</l>
					<l n="14" xml:id="chapter-356-div-356-l-10666">dort in ir snüeren ringen,</l>
					<l n="15" xml:id="chapter-356-div-356-l-10667">wan Poidiconjunzes kraft:</l>
					<l n="16" xml:id="chapter-356-div-356-l-10668">der vüert die herten ritterschaft.</l>
					<l n="17" xml:id="chapter-356-div-356-l-10669">dâst unser grœster vreise</l>
					<l n="18" xml:id="chapter-356-div-356-l-10670">die gevangen Berteneise,</l>
					<l n="19" xml:id="chapter-356-div-356-l-10671">der phliget der herzoge Astor:</l>
					<l n="20" xml:id="chapter-356-div-356-l-10672">den siht man hie gein strîte vor.</l>
					<l n="21" xml:id="chapter-356-div-356-l-10673">dâst ouch sîn sun Meljacanz.</l>
					<l n="22" xml:id="chapter-356-div-356-l-10674">hete den erzogen Gurnemanz,</l>
					<l n="23" xml:id="chapter-356-div-356-l-10675">sô wære sîn prîs gehœhet gar:</l>
					<l n="24" xml:id="chapter-356-div-356-l-10676">doch siht man in in strîtes schar.</l>
					<l n="25" xml:id="chapter-356-div-356-l-10677">dâ engein ist uns grôz helfe komen."</l>
					<l n="26" xml:id="chapter-356-div-356-l-10678">ir habet ir râten wol vernomen:</l>
					<l n="27" xml:id="chapter-356-div-356-l-10679">der vürste tet als man im riet.</l>
					<l n="28" xml:id="chapter-356-div-356-l-10680">die mûre er ûz den porten schiet.</l>
					<l n="29" xml:id="chapter-356-div-356-l-10681">die burgære ellens unbetrogen</l>
					<l n="30" xml:id="chapter-356-div-356-l-10682">begunden ûz ze velde zogen,</l>
				</div>
			</div>
			<div n="357" xml:id="chapter-357" type="chapter" data-level="1">
				<div xml:id="chapter-357-div-357" data-level="2">
					<l n="1" xml:id="chapter-357-div-357-l-10683">hie ein tjost, diu ander dort.</l>
					<l n="2" xml:id="chapter-357-div-357-l-10684">daz her begunde ouch trecken vort</l>
					<l n="3" xml:id="chapter-357-div-357-l-10685">her gein der stat durch hôhen muot.</l>
					<l n="4" xml:id="chapter-357-div-357-l-10686">ir vesperîe wart vil guot:</l>
					<l n="5" xml:id="chapter-357-div-357-l-10687">ze beider sît rotte ungezalt,</l>
					<l n="6" xml:id="chapter-357-div-357-l-10688">garzûne krîe manecvalt,</l>
					<l n="7" xml:id="chapter-357-div-357-l-10689">beide schottesch unde walsch</l>
					<l n="8" xml:id="chapter-357-div-357-l-10690">wart dâ gerüefet sunder valsch.</l>
					<l n="9" xml:id="chapter-357-div-357-l-10691">der ritter tât was âne vride.</l>
					<l n="10" xml:id="chapter-357-div-357-l-10692">die helde erswungen dâ die lide:</l>
					<l n="11" xml:id="chapter-357-div-357-l-10693">ez wâren doch allez meistec kint.</l>
					<l n="12" xml:id="chapter-357-div-357-l-10694">die ûz dem her dar komen sint,</l>
					<l n="13" xml:id="chapter-357-div-357-l-10695">die begunden dâ vil werde tât:</l>
					<l n="14" xml:id="chapter-357-div-357-l-10696">die burgære phanden si ûf der sât.</l>
					<l n="15" xml:id="chapter-357-div-357-l-10697">der nie gediende an wîbe</l>
					<l n="16" xml:id="chapter-357-div-357-l-10698">kleinœte, der möhte an lîbe</l>
					<l n="17" xml:id="chapter-357-div-357-l-10699">nimmer bezzer wât getragen.</l>
					<l n="18" xml:id="chapter-357-div-357-l-10700">von Meljanze hôrte ich sagen,</l>
					<l n="19" xml:id="chapter-357-div-357-l-10701">sîn zimierde wære guot:</l>
					<l n="20" xml:id="chapter-357-div-357-l-10702">er hete ouch selbe hôhen muot</l>
					<l n="21" xml:id="chapter-357-div-357-l-10703">und reit ein schœne kastelân,</l>
					<l n="22" xml:id="chapter-357-div-357-l-10704">daz Meljacanz dort gewan,</l>
					<l n="23" xml:id="chapter-357-div-357-l-10705">dô er Keien sô hôhe dar hinder stach,</l>
					<l n="24" xml:id="chapter-357-div-357-l-10706">daz man in am aste hangen sach.</l>
					<l n="25" xml:id="chapter-357-div-357-l-10707">dôz Meljacanz dort erstreit,</l>
					<l n="26" xml:id="chapter-357-div-357-l-10708">Meljanz von Lîz ez hie wol reit.</l>
					<l n="27" xml:id="chapter-357-div-357-l-10709">sîn tât was vor ûz sô bekant,</l>
					<l n="28" xml:id="chapter-357-div-357-l-10710">al sîne tjoste in ir ougen vant</l>
					<l n="29" xml:id="chapter-357-div-357-l-10711">Obîe dort ûf dem palas,</l>
					<l n="30" xml:id="chapter-357-div-357-l-10712">dar si durch warten komen was.</l>
				</div>
			</div>
			<div n="358" xml:id="chapter-358" type="chapter" data-level="1">
				<div xml:id="chapter-358-div-358" data-level="2">
					<l n="1" xml:id="chapter-358-div-358-l-10713">"nû sich," sprach si, "swester mîn:</l>
					<l n="2" xml:id="chapter-358-div-358-l-10714">deiswâr mîn ritter und der dîn</l>
					<l n="3" xml:id="chapter-358-div-358-l-10715">begênt hie ungelîchiu werc.</l>
					<l n="4" xml:id="chapter-358-div-358-l-10716">der dîne wænt daz wir den berc</l>
					<l n="5" xml:id="chapter-358-div-358-l-10717">und die burc süln verliesen.</l>
					<l n="6" xml:id="chapter-358-div-358-l-10718">ander wer wir müezen kiesen."</l>
					<l n="7" xml:id="chapter-358-div-358-l-10719">diu junge muoste ir spotten doln.</l>
					<l n="8" xml:id="chapter-358-div-358-l-10720">diu sprach: "er mac sichs wol erholn:</l>
					<l n="9" xml:id="chapter-358-div-358-l-10721">ich gibe im noch gein ellen trôst,</l>
					<l n="10" xml:id="chapter-358-div-358-l-10722">daz er dîns spottes wirt erlôst.</l>
					<l n="11" xml:id="chapter-358-div-358-l-10723">er sol dienest gein mir kêren</l>
					<l n="12" xml:id="chapter-358-div-358-l-10724">und ich wil im vreude mêren.</l>
					<l n="13" xml:id="chapter-358-div-358-l-10725">sît dû gihs er sî ein koufman,</l>
					<l n="14" xml:id="chapter-358-div-358-l-10726">er sol mîns lônes market hân."</l>
					<l n="15" xml:id="chapter-358-div-358-l-10727">ir beider strît der worte</l>
					<l n="16" xml:id="chapter-358-div-358-l-10728">Gâwân ze merke hôrte.</l>
					<l n="17" xml:id="chapter-358-div-358-l-10729">als ez im dô getohte</l>
					<l n="18" xml:id="chapter-358-div-358-l-10730">übersaz erz, swie er mohte.</l>
					<l n="19" xml:id="chapter-358-div-358-l-10731">sol lûter herze sich niht schemen,</l>
					<l n="20" xml:id="chapter-358-div-358-l-10732">daz muoz der tôt dâ von ê nemen.</l>
					<l n="21" xml:id="chapter-358-div-358-l-10733">daz grôze her al stille lac,</l>
					<l n="22" xml:id="chapter-358-div-358-l-10734">des Poidiconjunz dort phlac:</l>
					<l n="23" xml:id="chapter-358-div-358-l-10735">wan ein werder jungelinc</l>
					<l n="24" xml:id="chapter-358-div-358-l-10736">was in dem strîte und al sîn rinc,</l>
					<l n="25" xml:id="chapter-358-div-358-l-10737">der herzoge von Lanverunz.</l>
					<l n="26" xml:id="chapter-358-div-358-l-10738">dô kom Poidiconjunz:</l>
					<l n="27" xml:id="chapter-358-div-358-l-10739">ouch nam der alt wîse man</l>
					<l n="28" xml:id="chapter-358-div-358-l-10740">die eine und die andern dan.</l>
					<l n="29" xml:id="chapter-358-div-358-l-10741">diu vesperîe was erliten</l>
					<l n="30" xml:id="chapter-358-div-358-l-10742">und wol durch werdiu wîp gestriten.</l>
				</div>
			</div>
			<div n="359" xml:id="chapter-359" type="chapter" data-level="1">
				<div xml:id="chapter-359-div-359" data-level="2">
					<l n="1" xml:id="chapter-359-div-359-l-10743">dô sprach Poidiconjunz</l>
					<l n="2" xml:id="chapter-359-div-359-l-10744">zem herzogen von Lanverunz:</l>
					<l n="3" xml:id="chapter-359-div-359-l-10745">"geruocht ir mîn niht bîten?</l>
					<l n="4" xml:id="chapter-359-div-359-l-10746">sô ir vart durch rüemen strîten,</l>
					<l n="5" xml:id="chapter-359-div-359-l-10747">sô wænt ir daz sî guot getân.</l>
					<l n="6" xml:id="chapter-359-div-359-l-10748">hiest der werde Lahedumân</l>
					<l n="7" xml:id="chapter-359-div-359-l-10749">und ouch Meljacanz mîn sun:</l>
					<l n="8" xml:id="chapter-359-div-359-l-10750">swaz die beide solden tuon</l>
					<l n="9" xml:id="chapter-359-div-359-l-10751">und ich selbe, ir möhtet dâ strîten sehen,</l>
					<l n="10" xml:id="chapter-359-div-359-l-10752">ob ir strîten kundet spehen.</l>
					<l n="11" xml:id="chapter-359-div-359-l-10753">ich enkum niemêr von dirre stat,</l>
					<l n="12" xml:id="chapter-359-div-359-l-10754">ich enmache uns alle strîtes sat</l>
					<l n="13" xml:id="chapter-359-div-359-l-10755">oder mir gebent man und wîp</l>
					<l n="14" xml:id="chapter-359-div-359-l-10756">her ûz gevangen ir beider lîp."</l>
					<l n="15" xml:id="chapter-359-div-359-l-10757">dô sprach der herzoge Astor:</l>
					<l n="16" xml:id="chapter-359-div-359-l-10758">"herre, iuwer neve was dâ vor,</l>
					<l n="17" xml:id="chapter-359-div-359-l-10759">der künec, und al sîn her von Lîz:</l>
					<l n="18" xml:id="chapter-359-div-359-l-10760">solde iuwer her an slâfes vlîz</l>
					<l n="19" xml:id="chapter-359-div-359-l-10761">die wîle sich hân gekêret?</l>
					<l n="20" xml:id="chapter-359-div-359-l-10762">habet ir uns daz gelêret,</l>
					<l n="21" xml:id="chapter-359-div-359-l-10763">sô slâfe ich dâ man strîten sol:</l>
					<l n="22" xml:id="chapter-359-div-359-l-10764">ich kan bî strîte slâfen wol.</l>
					<l n="23" xml:id="chapter-359-div-359-l-10765">doch geloupt mir daz, wære ich niht komen,</l>
					<l n="24" xml:id="chapter-359-div-359-l-10766">die burgære heten dâ genomen</l>
					<l n="25" xml:id="chapter-359-div-359-l-10767">vrumen und prîs zir handen.</l>
					<l n="26" xml:id="chapter-359-div-359-l-10768">ich bewar iuch dâ vor schanden.</l>
					<l n="27" xml:id="chapter-359-div-359-l-10769">durch got nû senftet iuwern zorn:</l>
					<l n="28" xml:id="chapter-359-div-359-l-10770">dâst mêr gewunnen dan verlorn</l>
					<l n="29" xml:id="chapter-359-div-359-l-10771">von iuwer massenîe,</l>
					<l n="30" xml:id="chapter-359-div-359-l-10772">wils jehen vrou Obîe."</l>
				</div>
			</div>
			<div n="360" xml:id="chapter-360" type="chapter" data-level="1">
				<div xml:id="chapter-360-div-360" data-level="2">
					<l n="1" xml:id="chapter-360-div-360-l-10773">Poidiconjunzes zorn was ganz</l>
					<l n="2" xml:id="chapter-360-div-360-l-10774">ûf sînen neven Meljanz.</l>
					<l n="3" xml:id="chapter-360-div-360-l-10775">doch brâhte der werde junge man</l>
					<l n="4" xml:id="chapter-360-div-360-l-10776">vil tjoste durch sînen schilt her dan:</l>
					<l n="5" xml:id="chapter-360-div-360-l-10777">daz endorfte sîn niuwer prîs niht klagen.</l>
					<l n="6" xml:id="chapter-360-div-360-l-10778">nû hœret von Obîen sagen:</l>
					<l n="7" xml:id="chapter-360-div-360-l-10779">diu bôt ir hazzes genuoc</l>
					<l n="8" xml:id="chapter-360-div-360-l-10780">Gâwân, der in âne schulde truoc.</l>
					<l n="9" xml:id="chapter-360-div-360-l-10781">si wolde im werben schande:</l>
					<l n="10" xml:id="chapter-360-div-360-l-10782">einen garzûn si sande</l>
					<l n="11" xml:id="chapter-360-div-360-l-10783">hin ze Gâwâne, dâ der saz.</l>
					<l n="12" xml:id="chapter-360-div-360-l-10784">si sprach: "nû vrâge in vürbaz,</l>
					<l n="13" xml:id="chapter-360-div-360-l-10785">ob diu ors veile sîn</l>
					<l n="14" xml:id="chapter-360-div-360-l-10786">und ob in sînen soumschrîn</l>
					<l n="15" xml:id="chapter-360-div-360-l-10787">lige inder werdez krâmgewant.</l>
					<l n="16" xml:id="chapter-360-div-360-l-10788">wir vrouwen koufenz al zehant."</l>
					<l n="17" xml:id="chapter-360-div-360-l-10789">der garzûn kom gegangen:</l>
					<l n="18" xml:id="chapter-360-div-360-l-10790">mit zorne er wart emphangen.</l>
					<l n="19" xml:id="chapter-360-div-360-l-10791">Gâwânes ougen blicke</l>
					<l n="20" xml:id="chapter-360-div-360-l-10792">in lêrten herzen schricke:</l>
					<l n="21" xml:id="chapter-360-div-360-l-10793">der garzûn sô verzagete,</l>
					<l n="22" xml:id="chapter-360-div-360-l-10794">daz er envrâcte noch ensagete</l>
					<l n="23" xml:id="chapter-360-div-360-l-10795">al daz in sîn vrouwe werben hiez.</l>
					<l n="24" xml:id="chapter-360-div-360-l-10796">Gâwân die rede ouch niht liez,</l>
					<l n="25" xml:id="chapter-360-div-360-l-10797">er sprach: "vart hin, ir ribalt!</l>
					<l n="26" xml:id="chapter-360-div-360-l-10798">mûlslege al ungezalt</l>
					<l n="27" xml:id="chapter-360-div-360-l-10799">sult ir hie vil emphâhen,</l>
					<l n="28" xml:id="chapter-360-div-360-l-10800">welt ir mir vürbaz nâhen."</l>
					<l n="29" xml:id="chapter-360-div-360-l-10801">der garzûn dannen lief oder gienc.</l>
					<l n="30" xml:id="chapter-360-div-360-l-10802">nû hœrt wiez Obîe ane vienc:</l>
				</div>
			</div>
			<div n="361" xml:id="chapter-361" type="chapter" data-level="1">
				<div xml:id="chapter-361-div-361" data-level="2">
					<l n="1" xml:id="chapter-361-div-361-l-10803">einen juncherren si sprechen bat</l>
					<l n="2" xml:id="chapter-361-div-361-l-10804">den burcgrâven von der stat.</l>
					<l n="3" xml:id="chapter-361-div-361-l-10805">der was geheizen Scherules.</l>
					<l n="4" xml:id="chapter-361-div-361-l-10806">si sprach: "dû solt in biten des,</l>
					<l n="5" xml:id="chapter-361-div-361-l-10807">daz erz durch mînen willen tuo</l>
					<l n="6" xml:id="chapter-361-div-361-l-10808">und manlîche grîfe zuo.</l>
					<l n="7" xml:id="chapter-361-div-361-l-10809">under den ölboumen bî dem graben</l>
					<l n="8" xml:id="chapter-361-div-361-l-10810">stênt siben ors: diu sol er haben</l>
					<l n="9" xml:id="chapter-361-div-361-l-10811">und ander rîcheite vil.</l>
					<l n="10" xml:id="chapter-361-div-361-l-10812">ein koufman uns hie triegen wil:</l>
					<l n="11" xml:id="chapter-361-div-361-l-10813">bit in daz er daz wende.</l>
					<l n="12" xml:id="chapter-361-div-361-l-10814">ich getrûwe des sîner hende,</l>
					<l n="13" xml:id="chapter-361-div-361-l-10815">si nemez unvergolden:</l>
					<l n="14" xml:id="chapter-361-div-361-l-10816">ouch hât erz unbescholden."</l>
					<l n="15" xml:id="chapter-361-div-361-l-10817">der knappe hin nider sagete</l>
					<l n="16" xml:id="chapter-361-div-361-l-10818">al daz sîn vrouwe klagete.</l>
					<l n="17" xml:id="chapter-361-div-361-l-10819">"ich sol vor triegen uns bewarn"</l>
					<l n="18" xml:id="chapter-361-div-361-l-10820">sprach Scherules: "ich wil dar varn."</l>
					<l n="19" xml:id="chapter-361-div-361-l-10821">er reit hin ûf dâ Gâwân saz.</l>
					<l n="20" xml:id="chapter-361-div-361-l-10822">der selten ellens ie vergaz,</l>
					<l n="21" xml:id="chapter-361-div-361-l-10823">an dem er vant krancheite vlust,</l>
					<l n="22" xml:id="chapter-361-div-361-l-10824">lieht antlitze und hôhe brust</l>
					<l n="23" xml:id="chapter-361-div-361-l-10825">und einen ritter wol gevar.</l>
					<l n="24" xml:id="chapter-361-div-361-l-10826">Scherules in pruovte gar,</l>
					<l n="25" xml:id="chapter-361-div-361-l-10827">sîne arme und ieweder hant</l>
					<l n="26" xml:id="chapter-361-div-361-l-10828">und swaz geschickede er dâ vant.</l>
					<l n="27" xml:id="chapter-361-div-361-l-10829">dô sprach er: "herre, ir sît ein gast:</l>
					<l n="28" xml:id="chapter-361-div-361-l-10830">guoter witze uns gar gebrast,</l>
					<l n="29" xml:id="chapter-361-div-361-l-10831">sît ir niht herberge hât.</l>
					<l n="30" xml:id="chapter-361-div-361-l-10832">nû prüevetz uns vür missetât.</l>
				</div>
			</div>
			<div n="362" xml:id="chapter-362" type="chapter" data-level="1">
				<div xml:id="chapter-362-div-362" data-level="2">
					<l n="1" xml:id="chapter-362-div-362-l-10833">ich sol nû selbe marschalc sîn:</l>
					<l n="2" xml:id="chapter-362-div-362-l-10834">liute und guot, swaz heizet mîn,</l>
					<l n="3" xml:id="chapter-362-div-362-l-10835">daz kêre ich iu gein dienstes siten.</l>
					<l n="4" xml:id="chapter-362-div-362-l-10836">nie gast ze wirte kom geriten,</l>
					<l n="5" xml:id="chapter-362-div-362-l-10837">der im wære als undertân."</l>
					<l n="6" xml:id="chapter-362-div-362-l-10838">"herre, iuwer genâde!" sprach Gâwân.</l>
					<l n="7" xml:id="chapter-362-div-362-l-10839">"daz hân ich ungedienet noch:</l>
					<l n="8" xml:id="chapter-362-div-362-l-10840">ich sol iu gerne volgen doch."</l>
					<l n="9" xml:id="chapter-362-div-362-l-10841">Scherules der lobes gehêrte</l>
					<l n="10" xml:id="chapter-362-div-362-l-10842">sprach als in sîn triuwe lêrte:</l>
					<l n="11" xml:id="chapter-362-div-362-l-10843">"sît ez sich hât an mich gezoget,</l>
					<l n="12" xml:id="chapter-362-div-362-l-10844">ich bin vor vlust nû iuwer voget,</l>
					<l n="13" xml:id="chapter-362-div-362-l-10845">ez enneme iu dan daz ûzer her:</l>
					<l n="14" xml:id="chapter-362-div-362-l-10846">dâ bin ich mit iu an der wer."</l>
					<l n="15" xml:id="chapter-362-div-362-l-10847">mit lachendem munde er sprach</l>
					<l n="16" xml:id="chapter-362-div-362-l-10848">hin zal den knappen die er dâ sach:</l>
					<l n="17" xml:id="chapter-362-div-362-l-10849">"ladet ûf iuwer harnas über al:</l>
					<l n="18" xml:id="chapter-362-div-362-l-10850">wir suln hin nider in daz tal."</l>
					<l n="19" xml:id="chapter-362-div-362-l-10851">Gâwân vuor mit sînem wirt.</l>
					<l n="20" xml:id="chapter-362-div-362-l-10852">Obîe nû daz niht verbirt,</l>
					<l n="21" xml:id="chapter-362-div-362-l-10853">ein spilwîp si sande,</l>
					<l n="22" xml:id="chapter-362-div-362-l-10854">die ir vater wol erkande,</l>
					<l n="23" xml:id="chapter-362-div-362-l-10855">und enbôt im solhiu mære,</l>
					<l n="24" xml:id="chapter-362-div-362-l-10856">dâ vüere ein valschære,</l>
					<l n="25" xml:id="chapter-362-div-362-l-10857">"des habe ist rîche unde guot:</l>
					<l n="26" xml:id="chapter-362-div-362-l-10858">bit in durch rehten ritters muot,</l>
					<l n="27" xml:id="chapter-362-div-362-l-10859">sît er vil soldiere hât</l>
					<l n="28" xml:id="chapter-362-div-362-l-10860">ûf ors, ûf silber und ûf wât,</l>
					<l n="29" xml:id="chapter-362-div-362-l-10861">daz diz sî ir êrste gelt.</l>
					<l n="30" xml:id="chapter-362-div-362-l-10862">ez vrumt wol siben ûf daz velt."</l>
				</div>
			</div>
			<div n="363" xml:id="chapter-363" type="chapter" data-level="1">
				<div xml:id="chapter-363-div-363" data-level="2">
					<l n="1" xml:id="chapter-363-div-363-l-10863">daz spilwîp zem vürsten sprach</l>
					<l n="2" xml:id="chapter-363-div-363-l-10864">al des sîn tohter dar verjach.</l>
					<l n="3" xml:id="chapter-363-div-363-l-10865">swer ie urliuges phlac,</l>
					<l n="4" xml:id="chapter-363-div-363-l-10866">dem was vil nôt, ob er bejac</l>
					<l n="5" xml:id="chapter-363-div-363-l-10867">möhte an rîcher koste hân.</l>
					<l n="6" xml:id="chapter-363-div-363-l-10868">Lippaôten den getriuwen man</l>
					<l n="7" xml:id="chapter-363-div-363-l-10869">überlesten soldiere,</l>
					<l n="8" xml:id="chapter-363-div-363-l-10870">daz er gedâhte schiere:</l>
					<l n="9" xml:id="chapter-363-div-363-l-10871">"ich sol daz guot gewinnen</l>
					<l n="10" xml:id="chapter-363-div-363-l-10872">mit zorne oder aber mit minnen."</l>
					<l n="11" xml:id="chapter-363-div-363-l-10873">die nâchreise er niht vermeit.</l>
					<l n="12" xml:id="chapter-363-div-363-l-10874">Scherules im widerreit:</l>
					<l n="13" xml:id="chapter-363-div-363-l-10875">er vrâcte war im wære sô gâch.</l>
					<l n="14" xml:id="chapter-363-div-363-l-10876">"ich rîte dem trügenære nâch:</l>
					<l n="15" xml:id="chapter-363-div-363-l-10877">von dem saget man mir mære,</l>
					<l n="16" xml:id="chapter-363-div-363-l-10878">ez sî ein valschære."</l>
					<l n="17" xml:id="chapter-363-div-363-l-10879">unschuldec was her Gâwân:</l>
					<l n="18" xml:id="chapter-363-div-363-l-10880">ez enhete niht wan diu ors getân</l>
					<l n="19" xml:id="chapter-363-div-363-l-10881">und ander daz er vuorte.</l>
					<l n="20" xml:id="chapter-363-div-363-l-10882">Scherulesen lachen ruorte.</l>
					<l n="21" xml:id="chapter-363-div-363-l-10883">dô sprach er: "herre, ir sît betrogen:</l>
					<l n="22" xml:id="chapter-363-div-363-l-10884">swerz iu sagete, er hât gelogen,</l>
					<l n="23" xml:id="chapter-363-div-363-l-10885">ez wære maget, man oder wîp.</l>
					<l n="24" xml:id="chapter-363-div-363-l-10886">unschuldec ist mîns gastes lîp:</l>
					<l n="25" xml:id="chapter-363-div-363-l-10887">ir sult in anders prîsen.</l>
					<l n="26" xml:id="chapter-363-div-363-l-10888">er engewan nie münzîsen,</l>
					<l n="27" xml:id="chapter-363-div-363-l-10889">welt ir der rehten mære losen.</l>
					<l n="28" xml:id="chapter-363-div-363-l-10890">sîn lîp getruoc nie wehselphosen.</l>
					<l n="29" xml:id="chapter-363-div-363-l-10891">seht sîne gebære und hœret sîniu wort</l>
					<l n="30" xml:id="chapter-363-div-363-l-10892">(in mînem hûs liez ich in dort):</l>
				</div>
			</div>
			<div n="364" xml:id="chapter-364" type="chapter" data-level="1">
				<div xml:id="chapter-364-div-364" data-level="2">
					<l n="1" xml:id="chapter-364-div-364-l-10893">kunt ir dan ritters vuore spehen,</l>
					<l n="2" xml:id="chapter-364-div-364-l-10894">ir müezt im rehter dinge jehen.</l>
					<l n="3" xml:id="chapter-364-div-364-l-10895">sîn lîp gein valsche nie wart balt.</l>
					<l n="4" xml:id="chapter-364-div-364-l-10896">swer im dar über tuot gewalt,</l>
					<l n="5" xml:id="chapter-364-div-364-l-10897">wærez mîn vater oder mîn kint,</l>
					<l n="6" xml:id="chapter-364-div-364-l-10898">alle die gein im in zorne sint,</l>
					<l n="7" xml:id="chapter-364-div-364-l-10899">mîne mâge oder mîn bruoder,</l>
					<l n="8" xml:id="chapter-364-div-364-l-10900">die müesten diu strîtes ruoder</l>
					<l n="9" xml:id="chapter-364-div-364-l-10901">gein mir ziehen: ich wil in wern,</l>
					<l n="10" xml:id="chapter-364-div-364-l-10902">vor unrehten strîten nern,</l>
					<l n="11" xml:id="chapter-364-div-364-l-10903">swâ ich, herre, vor iuwern hulden mac.</l>
					<l n="12" xml:id="chapter-364-div-364-l-10904">ûz schiltes ammet in einen sac</l>
					<l n="13" xml:id="chapter-364-div-364-l-10905">wolde ich mich ê ziehen,</l>
					<l n="14" xml:id="chapter-364-div-364-l-10906">sô verre ûz arte vliehen</l>
					<l n="15" xml:id="chapter-364-div-364-l-10907">dâ mich niemen erkande,</l>
					<l n="16" xml:id="chapter-364-div-364-l-10908">ê daz ich iuwer schande,</l>
					<l n="17" xml:id="chapter-364-div-364-l-10909">herre, an im begienget.</l>
					<l n="18" xml:id="chapter-364-div-364-l-10910">güetlîche ir emphienget</l>
					<l n="19" xml:id="chapter-364-div-364-l-10911">billîcher alle die her sint komen</l>
					<l n="20" xml:id="chapter-364-div-364-l-10912">und iuwern kummer hânt vernomen,</l>
					<l n="21" xml:id="chapter-364-div-364-l-10913">dan daz ir si welt rouben.</l>
					<l n="22" xml:id="chapter-364-div-364-l-10914">des sult ir iuch gelouben."</l>
					<l n="23" xml:id="chapter-364-div-364-l-10915">der vürste sprach: "nû lâz mich in gesehen."</l>
					<l n="24" xml:id="chapter-364-div-364-l-10916">"dâ mac niht arges ûz geschehen."</l>
					<l n="25" xml:id="chapter-364-div-364-l-10917">er reit dâ er Gâwânen sach.</l>
					<l n="26" xml:id="chapter-364-div-364-l-10918">zwei ougen und ein herze jach,</l>
					<l n="27" xml:id="chapter-364-div-364-l-10919">diu Lippaôt mit im brâhte dar,</l>
					<l n="28" xml:id="chapter-364-div-364-l-10920">daz der gast wære wol gevar</l>
					<l n="29" xml:id="chapter-364-div-364-l-10921">und rehte manlîche site</l>
					<l n="30" xml:id="chapter-364-div-364-l-10922">sînen gebærden wonten mite.</l>
				</div>
			</div>
			<div n="365" xml:id="chapter-365" type="chapter" data-level="1">
				<div xml:id="chapter-365-div-365" data-level="2">
					<l n="1" xml:id="chapter-365-div-365-l-10923">swem wâriu liebe ie erholte</l>
					<l n="2" xml:id="chapter-365-div-365-l-10924">daz er herzeminne dolte,</l>
					<l n="3" xml:id="chapter-365-div-365-l-10925">herzen minne ist des erkant,</l>
					<l n="4" xml:id="chapter-365-div-365-l-10926">daz herze ist rehter minne ein phant,</l>
					<l n="5" xml:id="chapter-365-div-365-l-10927">alsô versetzet und verselt,</l>
					<l n="6" xml:id="chapter-365-div-365-l-10928">dehein munt ez nimmer gar volzelt.</l>
					<l n="7" xml:id="chapter-365-div-365-l-10929">waz minne wunders vüegen kan.</l>
					<l n="8" xml:id="chapter-365-div-365-l-10930">ez sî wîp oder man,</l>
					<l n="9" xml:id="chapter-365-div-365-l-10931">die krenket herzen minne</l>
					<l n="10" xml:id="chapter-365-div-365-l-10932">vil dicke an hôhem sinne.</l>
					<l n="11" xml:id="chapter-365-div-365-l-10933">Obîe unde Meljanz,</l>
					<l n="12" xml:id="chapter-365-div-365-l-10934">ir zweier minne was sô ganz</l>
					<l n="13" xml:id="chapter-365-div-365-l-10935">und stuont mit solhen triuwen,</l>
					<l n="14" xml:id="chapter-365-div-365-l-10936">sîn zorn iuch solde riuwen.</l>
					<l n="15" xml:id="chapter-365-div-365-l-10937">daz er mit zorne von ir reit,</l>
					<l n="16" xml:id="chapter-365-div-365-l-10938">des gap ir trûren solhez leit,</l>
					<l n="17" xml:id="chapter-365-div-365-l-10939">daz ir kiusche wart gein zorne balt.</l>
					<l n="18" xml:id="chapter-365-div-365-l-10940">unschuldec Gâwân des engalt</l>
					<l n="19" xml:id="chapter-365-div-365-l-10941">und ander diez mit ir dâ liten.</l>
					<l n="20" xml:id="chapter-365-div-365-l-10942">si kom dicke ûz vrouwenlîchen siten:</l>
					<l n="21" xml:id="chapter-365-div-365-l-10943">sus vlaht ir kiusche sich in zorn.</l>
					<l n="22" xml:id="chapter-365-div-365-l-10944">ez was ir beider ougen dorn,</l>
					<l n="23" xml:id="chapter-365-div-365-l-10945">swâ si den werden man gesach:</l>
					<l n="24" xml:id="chapter-365-div-365-l-10946">ir herze Meljanze jach,</l>
					<l n="25" xml:id="chapter-365-div-365-l-10947">er müeste vor ûz der hœste sîn.</l>
					<l n="26" xml:id="chapter-365-div-365-l-10948">si dâhte: "ob er mich lêret pîn,</l>
					<l n="27" xml:id="chapter-365-div-365-l-10949">den sol ich gerne durch in hân.</l>
					<l n="28" xml:id="chapter-365-div-365-l-10950">den jungen werden süezen man</l>
					<l n="29" xml:id="chapter-365-div-365-l-10951">vor al der werlde ich minne:</l>
					<l n="30" xml:id="chapter-365-div-365-l-10952">dar jagent mich herzen sinne."</l>
				</div>
			</div>
			<div n="366" xml:id="chapter-366" type="chapter" data-level="1">
				<div xml:id="chapter-366-div-366" data-level="2">
					<l n="1" xml:id="chapter-366-div-366-l-10953">von minnen noch zornes vil geschiht:</l>
					<l n="2" xml:id="chapter-366-div-366-l-10954">nû enwîzet ez Obîen niht.</l>
					<l n="3" xml:id="chapter-366-div-366-l-10955">nû hœret wie ir vater sprach,</l>
					<l n="4" xml:id="chapter-366-div-366-l-10956">dô er den werden Gâwân sach</l>
					<l n="5" xml:id="chapter-366-div-366-l-10957">und er in in daz lant emphienc,</l>
					<l n="6" xml:id="chapter-366-div-366-l-10958">wie erz mit rede dô ane vienc.</l>
					<l n="7" xml:id="chapter-366-div-366-l-10959">dô sprach er: "herre, iuwer komen</l>
					<l n="8" xml:id="chapter-366-div-366-l-10960">daz mac mit sælden uns gevromen.</l>
					<l n="9" xml:id="chapter-366-div-366-l-10961">ich hân gevarn manege vart:</l>
					<l n="10" xml:id="chapter-366-div-366-l-10962">sô suoze in mînen ougen wart</l>
					<l n="11" xml:id="chapter-366-div-366-l-10963">nie von angesihte.</l>
					<l n="12" xml:id="chapter-366-div-366-l-10964">zuo dirre ungeschihte</l>
					<l n="13" xml:id="chapter-366-div-366-l-10965">sol iuwer künfteclîcher tac</l>
					<l n="14" xml:id="chapter-366-div-366-l-10966">uns trœsten, wande er trœsten mac."</l>
					<l n="15" xml:id="chapter-366-div-366-l-10967">er bat in tuon dâ ritters tât:</l>
					<l n="16" xml:id="chapter-366-div-366-l-10968">"ob ir harnases mangel hât,</l>
					<l n="17" xml:id="chapter-366-div-366-l-10969">des lât iuch wol gereiten gar.</l>
					<l n="18" xml:id="chapter-366-div-366-l-10970">welt ir, sît, herre, in mîner schar."</l>
					<l n="19" xml:id="chapter-366-div-366-l-10971">dô sprach der werde Gâwân:</l>
					<l n="20" xml:id="chapter-366-div-366-l-10972">"ich wære des ein bereiter man:</l>
					<l n="21" xml:id="chapter-366-div-366-l-10973">ich hân harnas und starke lide,</l>
					<l n="22" xml:id="chapter-366-div-366-l-10974">wan daz mîn strîten stêt mit vride</l>
					<l n="23" xml:id="chapter-366-div-366-l-10975">unz an eine benande stunde.</l>
					<l n="24" xml:id="chapter-366-div-366-l-10976">ir læget obe oder unde,</l>
					<l n="25" xml:id="chapter-366-div-366-l-10977">daz wolde ich durch iuch lîden:</l>
					<l n="26" xml:id="chapter-366-div-366-l-10978">nû muoz ichz durch daz mîden,</l>
					<l n="27" xml:id="chapter-366-div-366-l-10979">herre, unz ein mîn kamph ergêt,</l>
					<l n="28" xml:id="chapter-366-div-366-l-10980">dâ mîn triuwe sô hôhe phandes stêt,</l>
					<l n="29" xml:id="chapter-366-div-366-l-10981">durch aller werden liute gruoz</l>
					<l n="30" xml:id="chapter-366-div-366-l-10982">ich si mit kamphe lœsen muoz</l>
				</div>
			</div>
			<div n="367" xml:id="chapter-367" type="chapter" data-level="1">
				<div xml:id="chapter-367-div-367" data-level="2">
					<l n="1" xml:id="chapter-367-div-367-l-10983">(sus bin ich ûf der strâzen)</l>
					<l n="2" xml:id="chapter-367-div-367-l-10984">oder ich muoz den lîp dâ lâzen."</l>
					<l n="3" xml:id="chapter-367-div-367-l-10985">daz was Lippaôte ein herzeleit.</l>
					<l n="4" xml:id="chapter-367-div-367-l-10986">er sprach: "herre, durch iuwer werdekeit</l>
					<l n="5" xml:id="chapter-367-div-367-l-10987">und durch iuwer zühte hulde</l>
					<l n="6" xml:id="chapter-367-div-367-l-10988">sô vernemet mîn unschulde.</l>
					<l n="7" xml:id="chapter-367-div-367-l-10989">ich hân zwuo tohter die mir sint</l>
					<l n="8" xml:id="chapter-367-div-367-l-10990">liep, wan si sint mîniu kint.</l>
					<l n="9" xml:id="chapter-367-div-367-l-10991">swaz mir got hât an den gegeben,</l>
					<l n="10" xml:id="chapter-367-div-367-l-10992">dâ wil ich bî mit vreuden leben.</l>
					<l n="11" xml:id="chapter-367-div-367-l-10993">ô wol mich daz ich ie gewan</l>
					<l n="12" xml:id="chapter-367-div-367-l-10994">kummer den ich von in hân!</l>
					<l n="13" xml:id="chapter-367-div-367-l-10995">den treget iedoch diu eine</l>
					<l n="14" xml:id="chapter-367-div-367-l-10996">mit mir al gemeine.</l>
					<l n="15" xml:id="chapter-367-div-367-l-10997">ungelîch ist diu gesellekeit:</l>
					<l n="16" xml:id="chapter-367-div-367-l-10998">mîn herre ir tuot mit minnen leit</l>
					<l n="17" xml:id="chapter-367-div-367-l-10999">und mir mit unminne.</l>
					<l n="18" xml:id="chapter-367-div-367-l-11000">als ich michs versinne,</l>
					<l n="19" xml:id="chapter-367-div-367-l-11001">mîn herre mir gewalt wil tuon</l>
					<l n="20" xml:id="chapter-367-div-367-l-11002">durch daz ich hân deheinen sun.</l>
					<l n="21" xml:id="chapter-367-div-367-l-11003">mir suln ouch tohter lieber sîn:</l>
					<l n="22" xml:id="chapter-367-div-367-l-11004">waz denne? ob ichs nû lîde pîn,</l>
					<l n="23" xml:id="chapter-367-div-367-l-11005">den wil ich mir ze sælden zeln.</l>
					<l n="24" xml:id="chapter-367-div-367-l-11006">swer sol mit sîner tohter weln,</l>
					<l n="25" xml:id="chapter-367-div-367-l-11007">swie ir verboten sî daz swert:</l>
					<l n="26" xml:id="chapter-367-div-367-l-11008">ir wer ist anders alsô wert:</l>
					<l n="27" xml:id="chapter-367-div-367-l-11009">si erwirbet im kiuscheclîche</l>
					<l n="28" xml:id="chapter-367-div-367-l-11010">einen sun vil ellens rîche.</l>
					<l n="29" xml:id="chapter-367-div-367-l-11011">des selben ich gedingen hân."</l>
					<l n="30" xml:id="chapter-367-div-367-l-11012">"nû gewers iuch got" sprach Gâwân.</l>
				</div>
			</div>
			<div n="368" xml:id="chapter-368" type="chapter" data-level="1">
				<div xml:id="chapter-368-div-368" data-level="2">
					<l n="1" xml:id="chapter-368-div-368-l-11013">Lippaôt der vürste al vaste bat.</l>
					<l n="2" xml:id="chapter-368-div-368-l-11014">"herre, durch got die rede lât"</l>
					<l n="3" xml:id="chapter-368-div-368-l-11015">sus sprach des künec Lôtes sun.</l>
					<l n="4" xml:id="chapter-368-div-368-l-11016">"durch iuwer zuht sult ir daz tuon</l>
					<l n="5" xml:id="chapter-368-div-368-l-11017">und lât mich triuwe niht enbern.</l>
					<l n="6" xml:id="chapter-368-div-368-l-11018">eins dinges wil ich iuch gewern:</l>
					<l n="7" xml:id="chapter-368-div-368-l-11019">ich sage iu hînte bî dirre naht,</l>
					<l n="8" xml:id="chapter-368-div-368-l-11020">wes ich mich drumme hân bedâht."</l>
					<l n="9" xml:id="chapter-368-div-368-l-11021">Lippaôt im dancte und vuor zehant.</l>
					<l n="10" xml:id="chapter-368-div-368-l-11022">an dem hove er sîne tohter vant</l>
					<l n="11" xml:id="chapter-368-div-368-l-11023">und des burcgrâven tohterlîn.</l>
					<l n="12" xml:id="chapter-368-div-368-l-11024">diu zwei diu snalten vingerlîn.</l>
					<l n="13" xml:id="chapter-368-div-368-l-11025">dô sprach er Obilôte zuo:</l>
					<l n="14" xml:id="chapter-368-div-368-l-11026">"tohter, wannen kumstû?"</l>
					<l n="15" xml:id="chapter-368-div-368-l-11027">"vater, ich var dâ nider her.</l>
					<l n="16" xml:id="chapter-368-div-368-l-11028">ich getrûwe im wol, daz er michs gewer:</l>
					<l n="17" xml:id="chapter-368-div-368-l-11029">ich wil den vremden ritter biten</l>
					<l n="18" xml:id="chapter-368-div-368-l-11030">dienstes nâch lônes siten."</l>
					<l n="19" xml:id="chapter-368-div-368-l-11031">"tohter, sô sî dir geklaget,</l>
					<l n="20" xml:id="chapter-368-div-368-l-11032">er enhât mir ane noch abe gesaget.</l>
					<l n="21" xml:id="chapter-368-div-368-l-11033">kum mîner bete anz ende nâch."</l>
					<l n="22" xml:id="chapter-368-div-368-l-11034">der megede was zem gaste gâch.</l>
					<l n="23" xml:id="chapter-368-div-368-l-11035">dô si in die kemenâten gienc,</l>
					<l n="24" xml:id="chapter-368-div-368-l-11036">Gâwân spranc ûf. dô er si emphienc,</l>
					<l n="25" xml:id="chapter-368-div-368-l-11037">zuo der süezen er dô saz.</l>
					<l n="26" xml:id="chapter-368-div-368-l-11038">er dancte ir daz si niht vergaz</l>
					<l n="27" xml:id="chapter-368-div-368-l-11039">sîn dâ man im missebôt.</l>
					<l n="28" xml:id="chapter-368-div-368-l-11040">er sprach: "geleit ie ritter nôt</l>
					<l n="29" xml:id="chapter-368-div-368-l-11041">durch ein sus wênec vrouwelîn,</l>
					<l n="30" xml:id="chapter-368-div-368-l-11042">dâ solde ich durch iuch inne sîn."</l>
				</div>
			</div>
			<div n="369" xml:id="chapter-369" type="chapter" data-level="1">
				<div xml:id="chapter-369-div-369" data-level="2">
					<l n="1" xml:id="chapter-369-div-369-l-11043">diu junge süeze klâre</l>
					<l n="2" xml:id="chapter-369-div-369-l-11044">sprach âne alle vâre:</l>
					<l n="3" xml:id="chapter-369-div-369-l-11045">"got sich des wol versinnen kan,</l>
					<l n="4" xml:id="chapter-369-div-369-l-11046">herre, ir sît der êrste man</l>
					<l n="5" xml:id="chapter-369-div-369-l-11047">der ie mîn redegeselle wart:</l>
					<l n="6" xml:id="chapter-369-div-369-l-11048">ist mîn zuht dar an bewart</l>
					<l n="7" xml:id="chapter-369-div-369-l-11049">und ouch mîn schamlîcher sin,</l>
					<l n="8" xml:id="chapter-369-div-369-l-11050">daz gît an vreuden mir gewin,</l>
					<l n="9" xml:id="chapter-369-div-369-l-11051">wan mir mîn meisterîn verjach,</l>
					<l n="10" xml:id="chapter-369-div-369-l-11052">diu rede wære des sinnes dach.</l>
					<l n="11" xml:id="chapter-369-div-369-l-11053">herre, ich bite iuwer unde mîn:</l>
					<l n="12" xml:id="chapter-369-div-369-l-11054">daz lêrt mich endehafter pîn.</l>
					<l n="13" xml:id="chapter-369-div-369-l-11055">den nenne ich iu, geruochet irs:</l>
					<l n="14" xml:id="chapter-369-div-369-l-11056">habet ir mich ihtes deste wirs,</l>
					<l n="15" xml:id="chapter-369-div-369-l-11057">ich var doch ûf der mâze phat,</l>
					<l n="16" xml:id="chapter-369-div-369-l-11058">wande ich dâ ziu mîn selber bat.</l>
					<l n="17" xml:id="chapter-369-div-369-l-11059">ir sît mit der wârheit ich.</l>
					<l n="18" xml:id="chapter-369-div-369-l-11060">swie die namen teilen sich,</l>
					<l n="19" xml:id="chapter-369-div-369-l-11061">mîns lîbes namen sult ir hân:</l>
					<l n="20" xml:id="chapter-369-div-369-l-11062">nû sît maget unde man.</l>
					<l n="21" xml:id="chapter-369-div-369-l-11063">ich hân iuwer unde mîn gegert.</l>
					<l n="22" xml:id="chapter-369-div-369-l-11064">lât ir mich, herre, ungewert</l>
					<l n="23" xml:id="chapter-369-div-369-l-11065">nû schamlîche von iu gên,</l>
					<l n="24" xml:id="chapter-369-div-369-l-11066">dar umme muoz ze rehte stên</l>
					<l n="25" xml:id="chapter-369-div-369-l-11067">iuwer prîs vor iuwer selbes zuht,</l>
					<l n="26" xml:id="chapter-369-div-369-l-11068">sît mîn magetuonlîchiu vluht</l>
					<l n="27" xml:id="chapter-369-div-369-l-11069">iuwer genâde suochet.</l>
					<l n="28" xml:id="chapter-369-div-369-l-11070">ob ir des, herre, ruochet,</l>
					<l n="29" xml:id="chapter-369-div-369-l-11071">ich wil iu geben minne</l>
					<l n="30" xml:id="chapter-369-div-369-l-11072">mit herzenlîchem sinne.</l>
				</div>
			</div>
			<div n="370" xml:id="chapter-370" type="chapter" data-level="1">
				<div xml:id="chapter-370-div-370" data-level="2">
					<l n="1" xml:id="chapter-370-div-370-l-11073">ob ir manlîche site hât,</l>
					<l n="2" xml:id="chapter-370-div-370-l-11074">sô wæne ich wol daz ir niht lât</l>
					<l n="3" xml:id="chapter-370-div-370-l-11075">ir endient mir: ich bin dienstes wert.</l>
					<l n="4" xml:id="chapter-370-div-370-l-11076">sît ouch mîn vater helfe gert</l>
					<l n="5" xml:id="chapter-370-div-370-l-11077">an vriunden und an mâgen,</l>
					<l n="6" xml:id="chapter-370-div-370-l-11078">lât iuch des niht betrâgen,</l>
					<l n="7" xml:id="chapter-370-div-370-l-11079">ir endient uns beiden ûf mîn eines lôn."</l>
					<l n="8" xml:id="chapter-370-div-370-l-11080">er sprach: "vrouwe, iuwers mundes dôn</l>
					<l n="9" xml:id="chapter-370-div-370-l-11081">wil mich von triuwen scheiden.</l>
					<l n="10" xml:id="chapter-370-div-370-l-11082">untriuwe iu solde leiden.</l>
					<l n="11" xml:id="chapter-370-div-370-l-11083">mîn triuwe dolt die phandes nôt:</l>
					<l n="12" xml:id="chapter-370-div-370-l-11084">ist si unerlœset, ich bin tôt.</l>
					<l n="13" xml:id="chapter-370-div-370-l-11085">doch lât mich dienst und sinne</l>
					<l n="14" xml:id="chapter-370-div-370-l-11086">kêren gein iuwer minne.</l>
					<l n="15" xml:id="chapter-370-div-370-l-11087">ê daz ir minne meget gegeben</l>
					<l n="16" xml:id="chapter-370-div-370-l-11088">ir müezet vünf jâr ê leben:</l>
					<l n="17" xml:id="chapter-370-div-370-l-11089">darst iuwer minne zît ein zal."</l>
					<l n="18" xml:id="chapter-370-div-370-l-11090">nû dâhte er des, wie Parzival</l>
					<l n="19" xml:id="chapter-370-div-370-l-11091">wîben baz getrûte dan gote:</l>
					<l n="20" xml:id="chapter-370-div-370-l-11092">sîn bevelhen was dirre megede ein bote</l>
					<l n="21" xml:id="chapter-370-div-370-l-11093">Gâwân in daz herze sîn.</l>
					<l n="22" xml:id="chapter-370-div-370-l-11094">dô lobete er dem vrouwelîn,</l>
					<l n="23" xml:id="chapter-370-div-370-l-11095">er wolde durch si wâpen tragen.</l>
					<l n="24" xml:id="chapter-370-div-370-l-11096">er begunde ir vürbaz mêre sagen:</l>
					<l n="25" xml:id="chapter-370-div-370-l-11097">"in iuwer hende sî mîn swert.</l>
					<l n="26" xml:id="chapter-370-div-370-l-11098">ob iemen tjoste gein mir gert,</l>
					<l n="27" xml:id="chapter-370-div-370-l-11099">den poinder müezt ir rîten,</l>
					<l n="28" xml:id="chapter-370-div-370-l-11100">ir sult dâ vür mich strîten.</l>
					<l n="29" xml:id="chapter-370-div-370-l-11101">man mac mich dâ in strîte sehen:</l>
					<l n="30" xml:id="chapter-370-div-370-l-11102">der muoz mînhalp von iu geschehen."</l>
				</div>
			</div>
			<div n="371" xml:id="chapter-371" type="chapter" data-level="1">
				<div xml:id="chapter-371-div-371" data-level="2">
					<l n="1" xml:id="chapter-371-div-371-l-11103">si sprach: "vil wênec mich des bevilt.</l>
					<l n="2" xml:id="chapter-371-div-371-l-11104">ich bin iuwer scherm und iuwer schilt</l>
					<l n="3" xml:id="chapter-371-div-371-l-11105">und iuwer herze und iuwer trôst.</l>
					<l n="4" xml:id="chapter-371-div-371-l-11106">sît ir mich zwîvels hât erlôst,</l>
					<l n="5" xml:id="chapter-371-div-371-l-11107">ich bin vür ungevelle</l>
					<l n="6" xml:id="chapter-371-div-371-l-11108">iuwer geleite und iuwer geselle,</l>
					<l n="7" xml:id="chapter-371-div-371-l-11109">vür ungelückes schûr ein dach</l>
					<l n="8" xml:id="chapter-371-div-371-l-11110">bin ich iu senfteclîch gemach.</l>
					<l n="9" xml:id="chapter-371-div-371-l-11111">mîn minne sol iu vride bern,</l>
					<l n="10" xml:id="chapter-371-div-371-l-11112">gelückes vor der angest wern,</l>
					<l n="11" xml:id="chapter-371-div-371-l-11113">daz iuwer ellen niht verbirt</l>
					<l n="12" xml:id="chapter-371-div-371-l-11114">ir enwert iuch vaste unz an den wirt.</l>
					<l n="13" xml:id="chapter-371-div-371-l-11115">ich bin wirt und wirtîn</l>
					<l n="14" xml:id="chapter-371-div-371-l-11116">und wil in strîte bî iu sîn.</l>
					<l n="15" xml:id="chapter-371-div-371-l-11117">swenne ir des gedingen hât,</l>
					<l n="16" xml:id="chapter-371-div-371-l-11118">sælde und ellen iuch niht enlât."</l>
					<l n="17" xml:id="chapter-371-div-371-l-11119">dô sprach der werde Gâwân:</l>
					<l n="18" xml:id="chapter-371-div-371-l-11120">"vrouwe, ich wil beidiu hân,</l>
					<l n="19" xml:id="chapter-371-div-371-l-11121">sît ich in iuwerm gebote lebe,</l>
					<l n="20" xml:id="chapter-371-div-371-l-11122">iuwer minne und iuwer trôstes gebe."</l>
					<l n="21" xml:id="chapter-371-div-371-l-11123">die wîle wâren ir hendelîn</l>
					<l n="22" xml:id="chapter-371-div-371-l-11124">zwischen den handen sîn.</l>
					<l n="23" xml:id="chapter-371-div-371-l-11125">dô sprach si: "herre, nû lât mich varn</l>
					<l n="24" xml:id="chapter-371-div-371-l-11126">ich muoz ouch mich dar an bewarn:</l>
					<l n="25" xml:id="chapter-371-div-371-l-11127">wie vüeret ir âne mînen solt?</l>
					<l n="26" xml:id="chapter-371-div-371-l-11128">dar zuo wære ich iu alze holt.</l>
					<l n="27" xml:id="chapter-371-div-371-l-11129">ich sol mich arbeiten,</l>
					<l n="28" xml:id="chapter-371-div-371-l-11130">mîn kleinœte iu bereiten.</l>
					<l n="29" xml:id="chapter-371-div-371-l-11131">swenne ir daz traget, deheinen wîs</l>
					<l n="30" xml:id="chapter-371-div-371-l-11132">überhœht iuch nimmer ander prîs."</l>
				</div>
			</div>
			<div n="372" xml:id="chapter-372" type="chapter" data-level="1">
				<div xml:id="chapter-372-div-372" data-level="2">
					<l n="1" xml:id="chapter-372-div-372-l-11133">dan vuor diu maget und ir gespil.</l>
					<l n="2" xml:id="chapter-372-div-372-l-11134">si buten beide ir dienstes vil</l>
					<l n="3" xml:id="chapter-372-div-372-l-11135">Gâwâne dem gaste:</l>
					<l n="4" xml:id="chapter-372-div-372-l-11136">der neic ir hulden vaste.</l>
					<l n="5" xml:id="chapter-372-div-372-l-11137">dô sprach er: "sult ir werden alt,</l>
					<l n="6" xml:id="chapter-372-div-372-l-11138">trüege dan niht wan sper der walt</l>
					<l n="7" xml:id="chapter-372-div-372-l-11139">als erz am andern holze hât,</l>
					<l n="8" xml:id="chapter-372-div-372-l-11140">daz würde iu zwein ein ringiu sât.</l>
					<l n="9" xml:id="chapter-372-div-372-l-11141">kan iuwer jugent sus twingen,</l>
					<l n="10" xml:id="chapter-372-div-372-l-11142">welt irz inz alter bringen,</l>
					<l n="11" xml:id="chapter-372-div-372-l-11143">iuwer minne lêrt noch ritter hant</l>
					<l n="12" xml:id="chapter-372-div-372-l-11144">dâ von ie schilt gein sper verwant."</l>
					<l n="13" xml:id="chapter-372-div-372-l-11145">dannen vuoren die megede beide</l>
					<l n="14" xml:id="chapter-372-div-372-l-11146">mit vreuden sunder leide.</l>
					<l n="15" xml:id="chapter-372-div-372-l-11147">des burcgrâven tohterlîn</l>
					<l n="16" xml:id="chapter-372-div-372-l-11148">diu sprach: "nû saget mir, vrouwe mîn,</l>
					<l n="17" xml:id="chapter-372-div-372-l-11149">wes habet ir im ze gebene wân,</l>
					<l n="18" xml:id="chapter-372-div-372-l-11150">sît daz wir niht wan tocken hân?</l>
					<l n="19" xml:id="chapter-372-div-372-l-11151">sîn die mîne iht schœner baz,</l>
					<l n="20" xml:id="chapter-372-div-372-l-11152">die gebet im âne mînen haz:</l>
					<l n="21" xml:id="chapter-372-div-372-l-11153">dâ wirt vil wênec nâch gestrîten."</l>
					<l n="22" xml:id="chapter-372-div-372-l-11154">der vürste Lippaôt kom geriten</l>
					<l n="23" xml:id="chapter-372-div-372-l-11155">an dem berge enmitten.</l>
					<l n="24" xml:id="chapter-372-div-372-l-11156">Obilôten und Clauditten</l>
					<l n="25" xml:id="chapter-372-div-372-l-11157">sach er vor im ûf hin gên:</l>
					<l n="26" xml:id="chapter-372-div-372-l-11158">er bat si beide stille stên.</l>
					<l n="27" xml:id="chapter-372-div-372-l-11159">dô sprach diu junge Obilôt:</l>
					<l n="28" xml:id="chapter-372-div-372-l-11160">"vater, mir wart nie sô nôt</l>
					<l n="29" xml:id="chapter-372-div-372-l-11161">dîner helfe. dar zuo gip mir rât:</l>
					<l n="30" xml:id="chapter-372-div-372-l-11162">der ritter mich gewert hât."</l>
				</div>
			</div>
			<div n="373" xml:id="chapter-373" type="chapter" data-level="1">
				<div xml:id="chapter-373-div-373" data-level="2">
					<l n="1" xml:id="chapter-373-div-373-l-11163">"tohter, swes dîn wille gert,</l>
					<l n="2" xml:id="chapter-373-div-373-l-11164">hân ichz, des bistû gewert.</l>
					<l n="3" xml:id="chapter-373-div-373-l-11165">ô wol der vruht diu an dir lac!</l>
					<l n="4" xml:id="chapter-373-div-373-l-11166">dîn geburt was der sælden tac."</l>
					<l n="5" xml:id="chapter-373-div-373-l-11167">"vater, sô wil ich dirz sagen,</l>
					<l n="6" xml:id="chapter-373-div-373-l-11168">heimlîche mînen kummer klagen:</l>
					<l n="7" xml:id="chapter-373-div-373-l-11169">nâch dînen genâden dar zuo sprich."</l>
					<l n="8" xml:id="chapter-373-div-373-l-11170">er bat si heben vür sich.</l>
					<l n="9" xml:id="chapter-373-div-373-l-11171">si sprach: "war kœme dan mîn gespil?"</l>
					<l n="10" xml:id="chapter-373-div-373-l-11172">dô hielt der ritter bî im vil:</l>
					<l n="11" xml:id="chapter-373-div-373-l-11173">die striten wer si solde nemen.</l>
					<l n="12" xml:id="chapter-373-div-373-l-11174">des mohte ieslîchen wol gezemen:</l>
					<l n="13" xml:id="chapter-373-div-373-l-11175">iedoch bôt man si einem dar.</l>
					<l n="14" xml:id="chapter-373-div-373-l-11176">Clauditte was ouch wol gevar.</l>
					<l n="15" xml:id="chapter-373-div-373-l-11177">al rîtende sprach ir vater zir:</l>
					<l n="16" xml:id="chapter-373-div-373-l-11178">"Obilôt, nû sage mir</l>
					<l n="17" xml:id="chapter-373-div-373-l-11179">ein teil von dîner nœte."</l>
					<l n="18" xml:id="chapter-373-div-373-l-11180">"dâ hân ich kleinœte</l>
					<l n="19" xml:id="chapter-373-div-373-l-11181">dem vremden ritter gelobet.</l>
					<l n="20" xml:id="chapter-373-div-373-l-11182">ich wæne mîn sin hât getobet.</l>
					<l n="21" xml:id="chapter-373-div-373-l-11183">hân ich im niht ze gebene,</l>
					<l n="22" xml:id="chapter-373-div-373-l-11184">waz touc ich dan ze lebene?</l>
					<l n="23" xml:id="chapter-373-div-373-l-11185">sît er mir dienest hât geboten,</l>
					<l n="24" xml:id="chapter-373-div-373-l-11186">sô muoz ich schemelîche roten,</l>
					<l n="25" xml:id="chapter-373-div-373-l-11187">ob ich im niht ze gebene hân.</l>
					<l n="26" xml:id="chapter-373-div-373-l-11188">nie megede wart sô liep ein man."</l>
					<l n="27" xml:id="chapter-373-div-373-l-11189">dô sprach er: "tohter, warte an mich:</l>
					<l n="28" xml:id="chapter-373-div-373-l-11190">ich sol des wol bereiten dich,</l>
					<l n="29" xml:id="chapter-373-div-373-l-11191">sît dû dienstes von im gers.</l>
					<l n="30" xml:id="chapter-373-div-373-l-11192">ich gibe dir daz dû in gewers,</l>
				</div>
			</div>
			<div n="374" xml:id="chapter-374" type="chapter" data-level="1">
				<div xml:id="chapter-374-div-374" data-level="2">
					<l n="1" xml:id="chapter-374-div-374-l-11193">ob dich halt dîn muoter lieze.</l>
					<l n="2" xml:id="chapter-374-div-374-l-11194">got gebe daz ichs genieze,</l>
					<l n="3" xml:id="chapter-374-div-374-l-11195">ouwî er stolz werder man,</l>
					<l n="4" xml:id="chapter-374-div-374-l-11196">waz ich gedingen gein im hân!</l>
					<l n="5" xml:id="chapter-374-div-374-l-11197">nie wort ich dennoch zim gesprach:</l>
					<l n="6" xml:id="chapter-374-div-374-l-11198">in mînem slâfe ich in hînte sach."</l>
					<l n="7" xml:id="chapter-374-div-374-l-11199">Lippaôt gienc vür die herzogîn</l>
					<l n="8" xml:id="chapter-374-div-374-l-11200">und Obilôt diu tohter sîn.</l>
					<l n="9" xml:id="chapter-374-div-374-l-11201">dô sprach er: "vrouwe, stiurt uns zwei.</l>
					<l n="10" xml:id="chapter-374-div-374-l-11202">mîn herze nâch vreuden schrei,</l>
					<l n="11" xml:id="chapter-374-div-374-l-11203">dô mich got dirre maget beriet</l>
					<l n="12" xml:id="chapter-374-div-374-l-11204">und mich von ungemüete schiet."</l>
					<l n="13" xml:id="chapter-374-div-374-l-11205">diu alde herzogîn sprach sân:</l>
					<l n="14" xml:id="chapter-374-div-374-l-11206">"waz welt ir mînes guotes hân?"</l>
					<l n="15" xml:id="chapter-374-div-374-l-11207">"vrouwe, sît irs uns bereit,</l>
					<l n="16" xml:id="chapter-374-div-374-l-11208">Obilôt vil bezzer kleit.</l>
					<l n="17" xml:id="chapter-374-div-374-l-11209">si dunket sichs mit wirde wert,</l>
					<l n="18" xml:id="chapter-374-div-374-l-11210">sît sô werder man ir minne gert</l>
					<l n="19" xml:id="chapter-374-div-374-l-11211">und er ir biutet dienstes vil</l>
					<l n="20" xml:id="chapter-374-div-374-l-11212">und ouch ir kleinœte wil."</l>
					<l n="21" xml:id="chapter-374-div-374-l-11213">dô sprach der megede muoter:</l>
					<l n="22" xml:id="chapter-374-div-374-l-11214">"er süezer man vil guoter!</l>
					<l n="23" xml:id="chapter-374-div-374-l-11215">ich wæne, ir meint den vremden gast.</l>
					<l n="24" xml:id="chapter-374-div-374-l-11216">sîn blic ist rehte ein meien glast."</l>
					<l n="25" xml:id="chapter-374-div-374-l-11217">dô hiez tragen dar diu wîse</l>
					<l n="26" xml:id="chapter-374-div-374-l-11218">samît von Ethnîse.</l>
					<l n="27" xml:id="chapter-374-div-374-l-11219">unversniten wât truoc man dâ mite,</l>
					<l n="28" xml:id="chapter-374-div-374-l-11220">phelle von Tabronite</l>
					<l n="29" xml:id="chapter-374-div-374-l-11221">ûz dem lande ze Tribalibôt.</l>
					<l n="30" xml:id="chapter-374-div-374-l-11222">an Kaukasas daz golt ist rôt,</l>
				</div>
			</div>
			<div n="375" xml:id="chapter-375" type="chapter" data-level="1">
				<div xml:id="chapter-375-div-375" data-level="2">
					<l n="1" xml:id="chapter-375-div-375-l-11223">dar ûz die heiden manege wât</l>
					<l n="2" xml:id="chapter-375-div-375-l-11224">würkent, diu vil spæhe hât,</l>
					<l n="3" xml:id="chapter-375-div-375-l-11225">mit rehter art ûf sîden.</l>
					<l n="4" xml:id="chapter-375-div-375-l-11226">Lippaôt hiez balde snîden</l>
					<l n="5" xml:id="chapter-375-div-375-l-11227">sîner tohter kleider:</l>
					<l n="6" xml:id="chapter-375-div-375-l-11228">er miste gerne ir beider,</l>
					<l n="7" xml:id="chapter-375-div-375-l-11229">der bœsten und der besten.</l>
					<l n="8" xml:id="chapter-375-div-375-l-11230">einen phelle mit golde vesten</l>
					<l n="9" xml:id="chapter-375-div-375-l-11231">den sneit man an daz vrouwelîn.</l>
					<l n="10" xml:id="chapter-375-div-375-l-11232">ir muoste ein arm geblœzet sîn:</l>
					<l n="11" xml:id="chapter-375-div-375-l-11233">dâ was ein ermel von genomen,</l>
					<l n="12" xml:id="chapter-375-div-375-l-11234">der solde Gâwâne komen.</l>
					<l n="13" xml:id="chapter-375-div-375-l-11235">daz was ir prisente,</l>
					<l n="14" xml:id="chapter-375-div-375-l-11236">phelle von Nourîente,</l>
					<l n="15" xml:id="chapter-375-div-375-l-11237">verre ûz heidenschaft gevuort.</l>
					<l n="16" xml:id="chapter-375-div-375-l-11238">der hete ir zeswen arm geruort,</l>
					<l n="17" xml:id="chapter-375-div-375-l-11239">doch an den roc niht genæt:</l>
					<l n="18" xml:id="chapter-375-div-375-l-11240">dâ enwart nie vadem zuo gedræt.</l>
					<l n="19" xml:id="chapter-375-div-375-l-11241">den brâhte Clauditte dar</l>
					<l n="20" xml:id="chapter-375-div-375-l-11242">Gâwâne dem wol gevar.</l>
					<l n="21" xml:id="chapter-375-div-375-l-11243">dô wart sîn lîp gar sorgen vrî.</l>
					<l n="22" xml:id="chapter-375-div-375-l-11244">sîner schilte wâren drî:</l>
					<l n="23" xml:id="chapter-375-div-375-l-11245">ûf einen sluoc er in al zehant.</l>
					<l n="24" xml:id="chapter-375-div-375-l-11246">al sîn trûren gar verswant:</l>
					<l n="25" xml:id="chapter-375-div-375-l-11247">sînen grôzen danc er niht versweic,</l>
					<l n="26" xml:id="chapter-375-div-375-l-11248">vil dicke er dem wege neic,</l>
					<l n="27" xml:id="chapter-375-div-375-l-11249">den diu juncvrouwe gienc,</l>
					<l n="28" xml:id="chapter-375-div-375-l-11250">diu in sô güetlîche emphienc</l>
					<l n="29" xml:id="chapter-375-div-375-l-11251">und in sô minneclîche</l>
					<l n="30" xml:id="chapter-375-div-375-l-11252">an vreuden machte rîche.</l>
				</div>
			</div>
			<div n="376" xml:id="chapter-376" type="chapter" data-level="1">
				<div xml:id="chapter-376-div-376" data-level="2">
					<l n="1" xml:id="chapter-376-div-376-l-11253">der tac hete ende und kom diu naht.</l>
					<l n="2" xml:id="chapter-376-div-376-l-11254">ze beider sît was grôziu maht,</l>
					<l n="3" xml:id="chapter-376-div-376-l-11255">manec werlîch ritter guot.</l>
					<l n="4" xml:id="chapter-376-div-376-l-11256">wære sûzern hers niht solhiu vluot,</l>
					<l n="5" xml:id="chapter-376-div-376-l-11257">sô heten die innern strîtes vil.</l>
					<l n="6" xml:id="chapter-376-div-376-l-11258">dô mâzen si ir letze zil</l>
					<l n="7" xml:id="chapter-376-div-376-l-11259">bî dem liehten mânen.</l>
					<l n="8" xml:id="chapter-376-div-376-l-11260">si kunden sich wol ânen</l>
					<l n="9" xml:id="chapter-376-div-376-l-11261">vorhteclîcher zageheit.</l>
					<l n="10" xml:id="chapter-376-div-376-l-11262">vor tages wart von in bereit</l>
					<l n="11" xml:id="chapter-376-div-376-l-11263">zwelf zingel wîte,</l>
					<l n="12" xml:id="chapter-376-div-376-l-11264">vergrabet gein dem strîte.</l>
					<l n="13" xml:id="chapter-376-div-376-l-11265">daz ieslîch zingel muoste hân</l>
					<l n="14" xml:id="chapter-376-div-376-l-11266">zorse ûf drî barbigân.</l>
					<l n="15" xml:id="chapter-376-div-376-l-11267">Kardefablêt de Jâmor,</l>
					<l n="16" xml:id="chapter-376-div-376-l-11268">des marschalc nam dâ vier tor,</l>
					<l n="17" xml:id="chapter-376-div-376-l-11269">dâ man smorgens sach sîn her</l>
					<l n="18" xml:id="chapter-376-div-376-l-11270">wol mit ellenthafter wer.</l>
					<l n="19" xml:id="chapter-376-div-376-l-11271">der herzoge rîche</l>
					<l n="20" xml:id="chapter-376-div-376-l-11272">streit dâ ritterlîche.</l>
					<l n="21" xml:id="chapter-376-div-376-l-11273">diu wirtîn was sîn swester.</l>
					<l n="22" xml:id="chapter-376-div-376-l-11274">er was des muotes vester</l>
					<l n="23" xml:id="chapter-376-div-376-l-11275">dan anders manec strîtec man,</l>
					<l n="24" xml:id="chapter-376-div-376-l-11276">der wol in strîte tûren kan:</l>
					<l n="25" xml:id="chapter-376-div-376-l-11277">des leit er dicke in strîte pîn.</l>
					<l n="26" xml:id="chapter-376-div-376-l-11278">sîn her dâ zogete snahtes în.</l>
					<l n="27" xml:id="chapter-376-div-376-l-11279">er was verre dar gestrichen,</l>
					<l n="28" xml:id="chapter-376-div-376-l-11280">wande er selten was entwichen</l>
					<l n="29" xml:id="chapter-376-div-376-l-11281">strîteclîcher herte.</l>
					<l n="30" xml:id="chapter-376-div-376-l-11282">vier porten er dâ wol werte.</l>
				</div>
			</div>
			<div n="377" xml:id="chapter-377" type="chapter" data-level="1">
				<div xml:id="chapter-377-div-377" data-level="2">
					<l n="1" xml:id="chapter-377-div-377-l-11283">swaz hers anderhalp der brücken lac,</l>
					<l n="2" xml:id="chapter-377-div-377-l-11284">daz zogete über, ê kom der tac,</l>
					<l n="3" xml:id="chapter-377-div-377-l-11285">ze Bêârosche in die stat.</l>
					<l n="4" xml:id="chapter-377-div-377-l-11286">als si Lippaôt der vürste bat,</l>
					<l n="5" xml:id="chapter-377-div-377-l-11287">dô wâren die von Jâmor</l>
					<l n="6" xml:id="chapter-377-div-377-l-11288">geriten über die brücken vor.</l>
					<l n="7" xml:id="chapter-377-div-377-l-11289">man bevalh ieslîche porten sô,</l>
					<l n="8" xml:id="chapter-377-div-377-l-11290">daz is werlîche dô</l>
					<l n="9" xml:id="chapter-377-div-377-l-11291">stuonden, dô der tac erschein.</l>
					<l n="10" xml:id="chapter-377-div-377-l-11292">Scherules der kôs im ein,</l>
					<l n="11" xml:id="chapter-377-div-377-l-11293">die er und mîn her Gâwân</l>
					<l n="12" xml:id="chapter-377-div-377-l-11294">niht unbehuot wolden lân.</l>
					<l n="13" xml:id="chapter-377-div-377-l-11295">man hôrte dâ von den gesten</l>
					<l n="14" xml:id="chapter-377-div-377-l-11296">(ich wæne daz wâren die besten),</l>
					<l n="15" xml:id="chapter-377-div-377-l-11297">die klageten daz dâ wære geschehen</l>
					<l n="16" xml:id="chapter-377-div-377-l-11298">ritterschaft gar âne ir sehen</l>
					<l n="17" xml:id="chapter-377-div-377-l-11299">und daz diu vesperîe ergienc.</l>
					<l n="18" xml:id="chapter-377-div-377-l-11300">daz ir deheiner tjost dâ emphienc,</l>
					<l n="19" xml:id="chapter-377-div-377-l-11301">diu klage was gar âne nôt:</l>
					<l n="20" xml:id="chapter-377-div-377-l-11302">ungezalt man si in dâ bôt,</l>
					<l n="21" xml:id="chapter-377-div-377-l-11303">allen den dies geruochten</l>
					<l n="22" xml:id="chapter-377-div-377-l-11304">und si ûz ze velde suochten.</l>
					<l n="23" xml:id="chapter-377-div-377-l-11305">in den gazzen kôs man grôze slâ.</l>
					<l n="24" xml:id="chapter-377-div-377-l-11306">ouch sach man her unde dâ</l>
					<l n="25" xml:id="chapter-377-div-377-l-11307">manege banier zogen în</l>
					<l n="26" xml:id="chapter-377-div-377-l-11308">allez bî des mânen schîn</l>
					<l n="27" xml:id="chapter-377-div-377-l-11309">und manegen helm von rîcher kost</l>
					<l n="28" xml:id="chapter-377-div-377-l-11310">(man wolde si vüeren gein der tjost)</l>
					<l n="29" xml:id="chapter-377-div-377-l-11311">und manec sper wol gemâl.</l>
					<l n="30" xml:id="chapter-377-div-377-l-11312">ein Regenspurger zindâl</l>
				</div>
			</div>
			<div n="378" xml:id="chapter-378" type="chapter" data-level="1">
				<div xml:id="chapter-378-div-378" data-level="2">
					<l n="1" xml:id="chapter-378-div-378-l-11313">dâ wære ze swachem werde:</l>
					<l n="2" xml:id="chapter-378-div-378-l-11314">vor Bêârosche ûf der erde</l>
					<l n="3" xml:id="chapter-378-div-378-l-11315">man sach dâ wâpenröcke vil</l>
					<l n="4" xml:id="chapter-378-div-378-l-11316">hôher an der koste zil.</l>
					<l n="5" xml:id="chapter-378-div-378-l-11317">diu naht tet nâch ir alden site,</l>
					<l n="6" xml:id="chapter-378-div-378-l-11318">an dem orte ein tac ir zogete mite:</l>
					<l n="7" xml:id="chapter-378-div-378-l-11319">den kôs man niht bî lerchen sanc.</l>
					<l n="8" xml:id="chapter-378-div-378-l-11320">manec hurte dâ vil lûte erklanc:</l>
					<l n="9" xml:id="chapter-378-div-378-l-11321">daz kom in von strîtes sachen.</l>
					<l n="10" xml:id="chapter-378-div-378-l-11322">man hôrte diu sper dâ krachen</l>
					<l n="11" xml:id="chapter-378-div-378-l-11323">rehte als ez wære ein wolken rîz.</l>
					<l n="12" xml:id="chapter-378-div-378-l-11324">dâ was daz junge her von Lîz</l>
					<l n="13" xml:id="chapter-378-div-378-l-11325">komen an die von Lirivoin</l>
					<l n="14" xml:id="chapter-378-div-378-l-11326">und an den künec von Avendroin.</l>
					<l n="15" xml:id="chapter-378-div-378-l-11327">dâ erhal manec rîchiu tjoste guot,</l>
					<l n="16" xml:id="chapter-378-div-378-l-11328">als der würfe in grôze gluot</l>
					<l n="17" xml:id="chapter-378-div-378-l-11329">ganze kastâne.</l>
					<l n="18" xml:id="chapter-378-div-378-l-11330">âvoi wie ûf dem plâne</l>
					<l n="19" xml:id="chapter-378-div-378-l-11331">von den gesten wart geriten</l>
					<l n="20" xml:id="chapter-378-div-378-l-11332">und von den burgæren gestriten!</l>
					<l n="21" xml:id="chapter-378-div-378-l-11333">Gâwân und der schahteliur,</l>
					<l n="22" xml:id="chapter-378-div-378-l-11334">durch der sêle âventiur</l>
					<l n="23" xml:id="chapter-378-div-378-l-11335">und durch ir sælden urhap</l>
					<l n="24" xml:id="chapter-378-div-378-l-11336">ein phaffe in eine messe gap:</l>
					<l n="25" xml:id="chapter-378-div-378-l-11337">der sanc si beide gote und in.</l>
					<l n="26" xml:id="chapter-378-div-378-l-11338">dô nâhte ir werdekeit gewin,</l>
					<l n="27" xml:id="chapter-378-div-378-l-11339">wande ez was ir gesetze.</l>
					<l n="28" xml:id="chapter-378-div-378-l-11340">dô riten si in ir letze.</l>
					<l n="29" xml:id="chapter-378-div-378-l-11341">ir zingel was dâ vor behuot</l>
					<l n="30" xml:id="chapter-378-div-378-l-11342">mit manegem werden ritter guot:</l>
				</div>
			</div>
			<div n="379" xml:id="chapter-379" type="chapter" data-level="1">
				<div xml:id="chapter-379-div-379" data-level="2">
					<l n="1" xml:id="chapter-379-div-379-l-11343">daz wâren Scheruleses man.</l>
					<l n="2" xml:id="chapter-379-div-379-l-11344">von den wart ez dâ guot getân.</l>
					<l n="3" xml:id="chapter-379-div-379-l-11345">waz mac ich nû sprechen mêr?</l>
					<l n="4" xml:id="chapter-379-div-379-l-11346">wan Poidiconjunz was hêr:</l>
					<l n="5" xml:id="chapter-379-div-379-l-11347">der reit dar zuo mit solher kraft,</l>
					<l n="6" xml:id="chapter-379-div-379-l-11348">wære Swarzwalt ieslîch stûde ein schaft,</l>
					<l n="7" xml:id="chapter-379-div-379-l-11349">man dorfte dâ niht mêr waldes sehen.</l>
					<l n="8" xml:id="chapter-379-div-379-l-11350">swer sîne schar wolde spehen.</l>
					<l n="9" xml:id="chapter-379-div-379-l-11351">der reit mit sehs vanen zuo,</l>
					<l n="10" xml:id="chapter-379-div-379-l-11352">vor den man strîtes begunde vruo.</l>
					<l n="11" xml:id="chapter-379-div-379-l-11353">pusûner gâben dôzes klac,</l>
					<l n="12" xml:id="chapter-379-div-379-l-11354">alsô der doner der ie phlac</l>
					<l n="13" xml:id="chapter-379-div-379-l-11355">vil angestlîcher vorhte.</l>
					<l n="14" xml:id="chapter-379-div-379-l-11356">manec tambûrer dâ worhte</l>
					<l n="15" xml:id="chapter-379-div-379-l-11357">mit der pusûner galm.</l>
					<l n="16" xml:id="chapter-379-div-379-l-11358">wart inder dâ kein stuphenhalm</l>
					<l n="17" xml:id="chapter-379-div-379-l-11359">getretet, des enmohte ich niht:</l>
					<l n="18" xml:id="chapter-379-div-379-l-11360">Erffurter wîngarte giht</l>
					<l n="19" xml:id="chapter-379-div-379-l-11361">von tretene noch der selben nôt.</l>
					<l n="20" xml:id="chapter-379-div-379-l-11362">manec orses vuoz die slâge bôt.</l>
					<l n="21" xml:id="chapter-379-div-379-l-11363">dô kom der herzoge Astor</l>
					<l n="22" xml:id="chapter-379-div-379-l-11364">mit strîte an die von Jâmor.</l>
					<l n="23" xml:id="chapter-379-div-379-l-11365">dâ wurden tjoste gewetzet,</l>
					<l n="24" xml:id="chapter-379-div-379-l-11366">manec werder man entsetzet</l>
					<l n="25" xml:id="chapter-379-div-379-l-11367">hinderz ors ûf den acker.</l>
					<l n="26" xml:id="chapter-379-div-379-l-11368">si wâren ir strîtes wacker:</l>
					<l n="27" xml:id="chapter-379-div-379-l-11369">vil vremder krîe man dâ rief.</l>
					<l n="28" xml:id="chapter-379-div-379-l-11370">manec vole âne sînen meister lief,</l>
					<l n="29" xml:id="chapter-379-div-379-l-11371">des herre dort ze vuoze stuont:</l>
					<l n="30" xml:id="chapter-379-div-379-l-11372">ich wæne dem was gevelle kunt.</l>
				</div>
			</div>
			<div n="380" xml:id="chapter-380" type="chapter" data-level="1">
				<div xml:id="chapter-380-div-380" data-level="2">
					<l n="1" xml:id="chapter-380-div-380-l-11373">dô ersach mîn her Gâwân</l>
					<l n="2" xml:id="chapter-380-div-380-l-11374">daz gevlohten was der plân,</l>
					<l n="3" xml:id="chapter-380-div-380-l-11375">die vriunt in der vînde schar:</l>
					<l n="4" xml:id="chapter-380-div-380-l-11376">er huop ouch sich mit poinder dar.</l>
					<l n="5" xml:id="chapter-380-div-380-l-11377">müelîch sîn was ze warten.</l>
					<l n="6" xml:id="chapter-380-div-380-l-11378">diu ors doch wênec sparten</l>
					<l n="7" xml:id="chapter-380-div-380-l-11379">Scherules und die sîne:</l>
					<l n="8" xml:id="chapter-380-div-380-l-11380">Gâwân si brâhte in pîne.</l>
					<l n="9" xml:id="chapter-380-div-380-l-11381">waz er dâ ritter nider stach</l>
					<l n="10" xml:id="chapter-380-div-380-l-11382">und waz er starker sper zebrach,</l>
					<l n="11" xml:id="chapter-380-div-380-l-11383">der werden tavelrunder bote!</l>
					<l n="12" xml:id="chapter-380-div-380-l-11384">hete er die kraft niht von gote,</l>
					<l n="13" xml:id="chapter-380-div-380-l-11385">sô wære dâ prîses vür in gegert.</l>
					<l n="14" xml:id="chapter-380-div-380-l-11386">dô wart erklenget manec swert.</l>
					<l n="15" xml:id="chapter-380-div-380-l-11387">im wâren al ein beidiu her,</l>
					<l n="16" xml:id="chapter-380-div-380-l-11388">gein den was sîn hant ze wer,</l>
					<l n="17" xml:id="chapter-380-div-380-l-11389">die von Lîz und die von Gors.</l>
					<l n="18" xml:id="chapter-380-div-380-l-11390">von beider sît er manec ors</l>
					<l n="19" xml:id="chapter-380-div-380-l-11391">gezogen brâhte schiere</l>
					<l n="20" xml:id="chapter-380-div-380-l-11392">zuo sîns wirtes baniere.</l>
					<l n="21" xml:id="chapter-380-div-380-l-11393">er vrâcte ob si iemen wolde dâ:</l>
					<l n="22" xml:id="chapter-380-div-380-l-11394">der was dâ vil, die sprâchen jâ.</l>
					<l n="23" xml:id="chapter-380-div-380-l-11395">si wurden al gelîche</l>
					<l n="24" xml:id="chapter-380-div-380-l-11396">sîner geselleschefte rîche.</l>
					<l n="25" xml:id="chapter-380-div-380-l-11397">dô kom ein ritter her gevarn,</l>
					<l n="26" xml:id="chapter-380-div-380-l-11398">der ouch diu sper niht kunde sparn.</l>
					<l n="27" xml:id="chapter-380-div-380-l-11399">der burcgrâve von Bêâveis</l>
					<l n="28" xml:id="chapter-380-div-380-l-11400">und Gâwân der kurteis</l>
					<l n="29" xml:id="chapter-380-div-380-l-11401">kômen an ein ander,</l>
					<l n="30" xml:id="chapter-380-div-380-l-11402">daz der junge Lisavander</l>
				</div>
			</div>
			<div n="381" xml:id="chapter-381" type="chapter" data-level="1">
				<div xml:id="chapter-381-div-381" data-level="2">
					<l n="1" xml:id="chapter-381-div-381-l-11403">hinderm orse ûf den bluomen lac,</l>
					<l n="2" xml:id="chapter-381-div-381-l-11404">wande er von tjoste gevelles phlac.</l>
					<l n="3" xml:id="chapter-381-div-381-l-11405">daz ist mir durch den knappen leit,</l>
					<l n="4" xml:id="chapter-381-div-381-l-11406">der sandern tages mit zühten reit</l>
					<l n="5" xml:id="chapter-381-div-381-l-11407">und Gâwân sagete mære,</l>
					<l n="6" xml:id="chapter-381-div-381-l-11408">wâ von diz komen wære.</l>
					<l n="7" xml:id="chapter-381-div-381-l-11409">der erbeizte über sînen herren nider.</l>
					<l n="8" xml:id="chapter-381-div-381-l-11410">Gâwân in erkande und gap im wider</l>
					<l n="9" xml:id="chapter-381-div-381-l-11411">daz ors daz dâ wart bejaget.</l>
					<l n="10" xml:id="chapter-381-div-381-l-11412">der knappe im neic, wart mir gesaget.</l>
					<l n="11" xml:id="chapter-381-div-381-l-11413">nû seht wâ Kardefablêt</l>
					<l n="12" xml:id="chapter-381-div-381-l-11414">selbe ûf dem acker stêt</l>
					<l n="13" xml:id="chapter-381-div-381-l-11415">von einer tjost mit hurte erkant.</l>
					<l n="14" xml:id="chapter-381-div-381-l-11416">die zilte Meljacanzes hant.</l>
					<l n="15" xml:id="chapter-381-div-381-l-11417">dô zucten in die sîne enbor:</l>
					<l n="16" xml:id="chapter-381-div-381-l-11418">dâ wart dicke Jâmor</l>
					<l n="17" xml:id="chapter-381-div-381-l-11419">mit herten swertslegen geschrît.</l>
					<l n="18" xml:id="chapter-381-div-381-l-11420">dâ wart enge und niht ze wît,</l>
					<l n="19" xml:id="chapter-381-div-381-l-11421">dâ hurte gein der hurte dranc.</l>
					<l n="20" xml:id="chapter-381-div-381-l-11422">manec helm in in diu ôren klanc.</l>
					<l n="21" xml:id="chapter-381-div-381-l-11423">Gâwân nam sîne geselleschaft:</l>
					<l n="22" xml:id="chapter-381-div-381-l-11424">dô ergienc sîn poinder mit kraft,</l>
					<l n="23" xml:id="chapter-381-div-381-l-11425">mit sîns wirtes baniere</l>
					<l n="24" xml:id="chapter-381-div-381-l-11426">beschutte er harte schiere</l>
					<l n="25" xml:id="chapter-381-div-381-l-11427">von Jâmor den werden.</l>
					<l n="26" xml:id="chapter-381-div-381-l-11428">dô wart ûf die erden</l>
					<l n="27" xml:id="chapter-381-div-381-l-11429">ritter vil gevellet.</l>
					<l n="28" xml:id="chapter-381-div-381-l-11430">geloubetz, ob ir wellet:</l>
					<l n="29" xml:id="chapter-381-div-381-l-11431">geziuge sint mir gar verzaget,</l>
					<l n="30" xml:id="chapter-381-div-381-l-11432">wan als diu âventiure saget.</l>
				</div>
			</div>
			<div n="382" xml:id="chapter-382" type="chapter" data-level="1">
				<div xml:id="chapter-382-div-382" data-level="2">
					<l n="1" xml:id="chapter-382-div-382-l-11433">leh cuns de Muntâne</l>
					<l n="2" xml:id="chapter-382-div-382-l-11434">vuor gein Gâwâne.</l>
					<l n="3" xml:id="chapter-382-div-382-l-11435">dâ wart ein rîchiu tjost getân,</l>
					<l n="4" xml:id="chapter-382-div-382-l-11436">daz der starke Lahedumân</l>
					<l n="5" xml:id="chapter-382-div-382-l-11437">hinderm orse ûf dem acker lac.</l>
					<l n="6" xml:id="chapter-382-div-382-l-11438">dar nâch er sicherheite phlac,</l>
					<l n="7" xml:id="chapter-382-div-382-l-11439">der stolze degen wert erkant:</l>
					<l n="8" xml:id="chapter-382-div-382-l-11440">diu ergienc in Gâwânes hant.</l>
					<l n="9" xml:id="chapter-382-div-382-l-11441">dô streit der herzoge Astor</l>
					<l n="10" xml:id="chapter-382-div-382-l-11442">den zingeln aller næste vor:</l>
					<l n="11" xml:id="chapter-382-div-382-l-11443">dâ ergienc manec hurteclîcher strît.</l>
					<l n="12" xml:id="chapter-382-div-382-l-11444">dicke Nantes wart geschrît,</l>
					<l n="13" xml:id="chapter-382-div-382-l-11445">Artûses herzeichen.</l>
					<l n="14" xml:id="chapter-382-div-382-l-11446">die herten, niht die weichen,</l>
					<l n="15" xml:id="chapter-382-div-382-l-11447">was dâ manec ellender Berteneis</l>
					<l n="16" xml:id="chapter-382-div-382-l-11448">und die soldiere von Destrigleis</l>
					<l n="17" xml:id="chapter-382-div-382-l-11449">ûz êreckes lande.</l>
					<l n="18" xml:id="chapter-382-div-382-l-11450">der tât man dâ bekande,</l>
					<l n="19" xml:id="chapter-382-div-382-l-11451">ir phlac duc de Lanverunz.</l>
					<l n="20" xml:id="chapter-382-div-382-l-11452">ouch möhte Poidiconjunz</l>
					<l n="21" xml:id="chapter-382-div-382-l-11453">die Berteneise hân ledec lân:</l>
					<l n="22" xml:id="chapter-382-div-382-l-11454">sô wart ez dâ von in getân.</l>
					<l n="23" xml:id="chapter-382-div-382-l-11455">si wâren Artûse</l>
					<l n="24" xml:id="chapter-382-div-382-l-11456">zer muntâne Clûse</l>
					<l n="25" xml:id="chapter-382-div-382-l-11457">abe gevangen, dâ man strîten sach:</l>
					<l n="26" xml:id="chapter-382-div-382-l-11458">in einem sturme daz geschach.</l>
					<l n="27" xml:id="chapter-382-div-382-l-11459">si schrîten Nantes nâch ir siten</l>
					<l n="28" xml:id="chapter-382-div-382-l-11460">hie oder swâ si strîtes biten:</l>
					<l n="29" xml:id="chapter-382-div-382-l-11461">daz was ir krîe und ir art.</l>
					<l n="30" xml:id="chapter-382-div-382-l-11462">etslîcher truoc vil grâwen bart.</l>
				</div>
			</div>
			<div n="383" xml:id="chapter-383" type="chapter" data-level="1">
				<div xml:id="chapter-383-div-383" data-level="2">
					<l n="1" xml:id="chapter-383-div-383-l-11463">ouch hete ieslîch Bertûn</l>
					<l n="2" xml:id="chapter-383-div-383-l-11464">durch bekantnisse ein gampilûn</l>
					<l n="3" xml:id="chapter-383-div-383-l-11465">eintweder ûf helm oder ûf den schilt</l>
					<l n="4" xml:id="chapter-383-div-383-l-11466">nâch Ilinôtes wâpen gezilt:</l>
					<l n="5" xml:id="chapter-383-div-383-l-11467">daz was Artûses werder sun.</l>
					<l n="6" xml:id="chapter-383-div-383-l-11468">waz mohte Gâwân dô tuon,</l>
					<l n="7" xml:id="chapter-383-div-383-l-11469">er ensiufzete, dô er diu wâpen sach,</l>
					<l n="8" xml:id="chapter-383-div-383-l-11470">wande im sîn herze jâmers jach.</l>
					<l n="9" xml:id="chapter-383-div-383-l-11471">sîn œheimes sunes tôt</l>
					<l n="10" xml:id="chapter-383-div-383-l-11472">brâhte Gâwânen in jâmers nôt:</l>
					<l n="11" xml:id="chapter-383-div-383-l-11473">er bekande wol der wâpen schîn.</l>
					<l n="12" xml:id="chapter-383-div-383-l-11474">dô liefen über diu ougen sîn.</l>
					<l n="13" xml:id="chapter-383-div-383-l-11475">er liez die von Bertâne</l>
					<l n="14" xml:id="chapter-383-div-383-l-11476">sus tûren ûf dem plâne:</l>
					<l n="15" xml:id="chapter-383-div-383-l-11477">er wolde mit in strîten niht,</l>
					<l n="16" xml:id="chapter-383-div-383-l-11478">als man noch vriuntschefte giht.</l>
					<l n="17" xml:id="chapter-383-div-383-l-11479">er reit gein Meljanzes her.</l>
					<l n="18" xml:id="chapter-383-div-383-l-11480">dâ wâren die burgære ze wer,</l>
					<l n="19" xml:id="chapter-383-div-383-l-11481">daz mans in danken mohte,</l>
					<l n="20" xml:id="chapter-383-div-383-l-11482">wan daz in doch niht tohte</l>
					<l n="21" xml:id="chapter-383-div-383-l-11483">daz velt gein überkraft ze behaben.</l>
					<l n="22" xml:id="chapter-383-div-383-l-11484">si wâren entwichen gein dem graben.</l>
					<l n="23" xml:id="chapter-383-div-383-l-11485">den burgæren manege tjost dâ bôt</l>
					<l n="24" xml:id="chapter-383-div-383-l-11486">ein ritter allenthalben rôt:</l>
					<l n="25" xml:id="chapter-383-div-383-l-11487">der hiez der ungenande,</l>
					<l n="26" xml:id="chapter-383-div-383-l-11488">wande in niemen dâ bekande.</l>
					<l n="27" xml:id="chapter-383-div-383-l-11489">ich sagez iu als ichz hân vernomen:</l>
					<l n="28" xml:id="chapter-383-div-383-l-11490">er was zuo Meljanze komen</l>
					<l n="29" xml:id="chapter-383-div-383-l-11491">dâ vor an dem dritten tage.</l>
					<l n="30" xml:id="chapter-383-div-383-l-11492">des kômen die burgære in klage:</l>
				</div>
			</div>
			<div n="384" xml:id="chapter-384" type="chapter" data-level="1">
				<div xml:id="chapter-384-div-384" data-level="2">
					<l n="1" xml:id="chapter-384-div-384-l-11493">Meljanze er helfe sich bewac.</l>
					<l n="2" xml:id="chapter-384-div-384-l-11494">der erwarp ouch im von Semblidac</l>
					<l n="3" xml:id="chapter-384-div-384-l-11495">zwelf knappen, die sîn nâmen war</l>
					<l n="4" xml:id="chapter-384-div-384-l-11496">an der tjoste und an der poinder schar:</l>
					<l n="5" xml:id="chapter-384-div-384-l-11497">swaz sper gebieten mohte ir hant,</l>
					<l n="6" xml:id="chapter-384-div-384-l-11498">diu wurden gar von im verswant.</l>
					<l n="7" xml:id="chapter-384-div-384-l-11499">sîn tjoste wâren mit hurte hel,</l>
					<l n="8" xml:id="chapter-384-div-384-l-11500">wande er den künec Schirniel</l>
					<l n="9" xml:id="chapter-384-div-384-l-11501">und sînen bruoder dâ vienc.</l>
					<l n="10" xml:id="chapter-384-div-384-l-11502">dennoch dâ mêr von im ergienc:</l>
					<l n="11" xml:id="chapter-384-div-384-l-11503">sicherheit er niht erliez</l>
					<l n="12" xml:id="chapter-384-div-384-l-11504">den herzogen Marangliez.</l>
					<l n="13" xml:id="chapter-384-div-384-l-11505">die wâren des ortes herte.</l>
					<l n="14" xml:id="chapter-384-div-384-l-11506">ir volc sich dennoch werte.</l>
					<l n="15" xml:id="chapter-384-div-384-l-11507">Meljanz der künec dâ selbe streit:</l>
					<l n="16" xml:id="chapter-384-div-384-l-11508">swem er liep und herzeleit</l>
					<l n="17" xml:id="chapter-384-div-384-l-11509">hete getân, die muosten jehen</l>
					<l n="18" xml:id="chapter-384-div-384-l-11510">daz selten mêre wære geschehen</l>
					<l n="19" xml:id="chapter-384-div-384-l-11511">von deheinem alsô jungen man,</l>
					<l n="20" xml:id="chapter-384-div-384-l-11512">als ez dâ von im wart getân.</l>
					<l n="21" xml:id="chapter-384-div-384-l-11513">sîn hant vil vester schilte kloup.</l>
					<l n="22" xml:id="chapter-384-div-384-l-11514">waz starker sper von im zestoup,</l>
					<l n="23" xml:id="chapter-384-div-384-l-11515">dâ sich poinder in den poinder slôz!</l>
					<l n="24" xml:id="chapter-384-div-384-l-11516">sîn jungez herze was sô grôz,</l>
					<l n="25" xml:id="chapter-384-div-384-l-11517">daz er strîtes muoste gern:</l>
					<l n="26" xml:id="chapter-384-div-384-l-11518">des enmohte in niemen dâ gewern</l>
					<l n="27" xml:id="chapter-384-div-384-l-11519">volleclîch (daz was ein nôt),</l>
					<l n="28" xml:id="chapter-384-div-384-l-11520">unz er Gâwân tjostieren bôt.</l>
					<l n="29" xml:id="chapter-384-div-384-l-11521">Gâwân ze sînem knappen nam.</l>
					<l n="30" xml:id="chapter-384-div-384-l-11522">der zwelf sper einz von Angram,</l>
				</div>
			</div>
			<div n="385" xml:id="chapter-385" type="chapter" data-level="1">
				<div xml:id="chapter-385-div-385" data-level="2">
					<l n="1" xml:id="chapter-385-div-385-l-11523">als erz erwarp zem Plimizôl.</l>
					<l n="2" xml:id="chapter-385-div-385-l-11524">Meljanzes krîe was Barbigôl,</l>
					<l n="3" xml:id="chapter-385-div-385-l-11525">diu werde houbetstat in Lîz.</l>
					<l n="4" xml:id="chapter-385-div-385-l-11526">Gâwân nam sîner tjoste vlîz:</l>
					<l n="5" xml:id="chapter-385-div-385-l-11527">dô lêrte Meljanzen pîn</l>
					<l n="6" xml:id="chapter-385-div-385-l-11528">von Oraste Gentesîn</l>
					<l n="7" xml:id="chapter-385-div-385-l-11529">der starke rœrîne schaft.</l>
					<l n="8" xml:id="chapter-385-div-385-l-11530">durch den schilt in dem arme er brast.</l>
					<l n="9" xml:id="chapter-385-div-385-l-11531">ein rîchiu tjost dâ geschach:</l>
					<l n="10" xml:id="chapter-385-div-385-l-11532">Gâwân in vlügelingen stach</l>
					<l n="11" xml:id="chapter-385-div-385-l-11533">und enzwei sînen hindern satelbogen,</l>
					<l n="12" xml:id="chapter-385-div-385-l-11534">daz die helde vür unbetrogen</l>
					<l n="13" xml:id="chapter-385-div-385-l-11535">hinder den orsen stuonden.</l>
					<l n="14" xml:id="chapter-385-div-385-l-11536">dô tâten si als si kunden,</l>
					<l n="15" xml:id="chapter-385-div-385-l-11537">mit den swerten tûren.</l>
					<l n="16" xml:id="chapter-385-div-385-l-11538">dâ wære zwein gebûren</l>
					<l n="17" xml:id="chapter-385-div-385-l-11539">gedroschen mêr dan genuoc:</l>
					<l n="18" xml:id="chapter-385-div-385-l-11540">ieweder des andern garbe truoc,</l>
					<l n="19" xml:id="chapter-385-div-385-l-11541">stückeht die wurden hin geslagen.</l>
					<l n="20" xml:id="chapter-385-div-385-l-11542">Meljanz ein sper ouch muoste tragen,</l>
					<l n="21" xml:id="chapter-385-div-385-l-11543">daz stacte dem helde durch den arm:</l>
					<l n="22" xml:id="chapter-385-div-385-l-11544">bluotec sweiz im machte warm.</l>
					<l n="23" xml:id="chapter-385-div-385-l-11545">dô zucte in mîn her Gâwân</l>
					<l n="24" xml:id="chapter-385-div-385-l-11546">in Brevigariezer barbigân</l>
					<l n="25" xml:id="chapter-385-div-385-l-11547">und betwanc in sicherheite:</l>
					<l n="26" xml:id="chapter-385-div-385-l-11548">der was er im bereite.</l>
					<l n="27" xml:id="chapter-385-div-385-l-11549">wære der junge man niht wunt,</l>
					<l n="28" xml:id="chapter-385-div-385-l-11550">dâ enwære niemen sô gâhes kunt</l>
					<l n="29" xml:id="chapter-385-div-385-l-11551">daz er im würde undertân:</l>
					<l n="30" xml:id="chapter-385-div-385-l-11552">man müestes in langer hân erlân.</l>
				</div>
			</div>
			<div n="386" xml:id="chapter-386" type="chapter" data-level="1">
				<div xml:id="chapter-386-div-386" data-level="2">
					<l n="1" xml:id="chapter-386-div-386-l-11553">Lippaôt der vürste, slandes wirt,</l>
					<l n="2" xml:id="chapter-386-div-386-l-11554">sîn manlîch ellen niht verbirt.</l>
					<l n="3" xml:id="chapter-386-div-386-l-11555">gein dem streit der künec von Gors.</l>
					<l n="4" xml:id="chapter-386-div-386-l-11556">dâ muosten beidiu liute und ors</l>
					<l n="5" xml:id="chapter-386-div-386-l-11557">von geschütze lîden pîne,</l>
					<l n="6" xml:id="chapter-386-div-386-l-11558">dâ die Kahetîne</l>
					<l n="7" xml:id="chapter-386-div-386-l-11559">und die sarjande von Semblidac</l>
					<l n="8" xml:id="chapter-386-div-386-l-11560">ieslîcher sîner künste phlac:</l>
					<l n="9" xml:id="chapter-386-div-386-l-11561">turkopel kunden wenken.</l>
					<l n="10" xml:id="chapter-386-div-386-l-11562">die burgære muosten denken,</l>
					<l n="11" xml:id="chapter-386-div-386-l-11563">waz vînde von ir letzen schiet.</l>
					<l n="12" xml:id="chapter-386-div-386-l-11564">si heten sarjande ad piet:</l>
					<l n="13" xml:id="chapter-386-div-386-l-11565">ir zingel wâren sô behuot</l>
					<l n="14" xml:id="chapter-386-div-386-l-11566">als dâ man noch daz beste tuot.</l>
					<l n="15" xml:id="chapter-386-div-386-l-11567">swelh wert man dâ den lîp verlôs,</l>
					<l n="16" xml:id="chapter-386-div-386-l-11568">Obîen zorn unsanfte erkôs,</l>
					<l n="17" xml:id="chapter-386-div-386-l-11569">wande ir tummiu lôsheit</l>
					<l n="18" xml:id="chapter-386-div-386-l-11570">vil liute brâhte in arbeit.</l>
					<l n="19" xml:id="chapter-386-div-386-l-11571">wes engalt der vürste Lippaôt?</l>
					<l n="20" xml:id="chapter-386-div-386-l-11572">sîn herre der alde künec Schôt</l>
					<l n="21" xml:id="chapter-386-div-386-l-11573">hetes in erlâzen gar.</l>
					<l n="22" xml:id="chapter-386-div-386-l-11574">dô begunde müeden ouch diu schar:</l>
					<l n="23" xml:id="chapter-386-div-386-l-11575">dennoch streit vaste Meljacanz.</l>
					<l n="24" xml:id="chapter-386-div-386-l-11576">ob sîn schilt wære ganz?</l>
					<l n="25" xml:id="chapter-386-div-386-l-11577">des enwas niht hende breit beliben:</l>
					<l n="26" xml:id="chapter-386-div-386-l-11578">dô hete in verre hin dan getriben</l>
					<l n="27" xml:id="chapter-386-div-386-l-11579">der herzoge Kardefablêt.</l>
					<l n="28" xml:id="chapter-386-div-386-l-11580">der turnei al stille stêt</l>
					<l n="29" xml:id="chapter-386-div-386-l-11581">ûf einem blüemînen plân.</l>
					<l n="30" xml:id="chapter-386-div-386-l-11582">dô kom ouch mîn her Gâwân:</l>
				</div>
			</div>
			<div n="387" xml:id="chapter-387" type="chapter" data-level="1">
				<div xml:id="chapter-387-div-387" data-level="2">
					<l n="1" xml:id="chapter-387-div-387-l-11583">des kom Meljacanz in nôt,</l>
					<l n="2" xml:id="chapter-387-div-387-l-11584">daz im der werde Lanzelôt</l>
					<l n="3" xml:id="chapter-387-div-387-l-11585">nie sô vaste zuo getrat,</l>
					<l n="4" xml:id="chapter-387-div-387-l-11586">dô er von der swertbrücke phat</l>
					<l n="5" xml:id="chapter-387-div-387-l-11587">kom und dâ nâch mit im streit.</l>
					<l n="6" xml:id="chapter-387-div-387-l-11588">im was gevancnisse leit,</l>
					<l n="7" xml:id="chapter-387-div-387-l-11589">die vrou Ginôvêr dolte,</l>
					<l n="8" xml:id="chapter-387-div-387-l-11590">die er dâ mit strîte holte.</l>
					<l n="9" xml:id="chapter-387-div-387-l-11591">dô punierte Lôtes sun.</l>
					<l n="10" xml:id="chapter-387-div-387-l-11592">waz mohte Meljacanz nû tuon,</l>
					<l n="11" xml:id="chapter-387-div-387-l-11593">er entribe ouch daz ors mit sporn dar?</l>
					<l n="12" xml:id="chapter-387-div-387-l-11594">vil liute nam der tjost war.</l>
					<l n="13" xml:id="chapter-387-div-387-l-11595">wer dâ hinderm orse læge?</l>
					<l n="14" xml:id="chapter-387-div-387-l-11596">den der von Norwæge</l>
					<l n="15" xml:id="chapter-387-div-387-l-11597">gevellet hete ûf die ouwe.</l>
					<l n="16" xml:id="chapter-387-div-387-l-11598">manec ritter unde vrouwe</l>
					<l n="17" xml:id="chapter-387-div-387-l-11599">dise tjost ersâhen.</l>
					<l n="18" xml:id="chapter-387-div-387-l-11600">die Gâwân prîses jâhen,</l>
					<l n="19" xml:id="chapter-387-div-387-l-11601">den vrouwen ez guot ze sehene was</l>
					<l n="20" xml:id="chapter-387-div-387-l-11602">her nider von dem palas.</l>
					<l n="21" xml:id="chapter-387-div-387-l-11603">Meljacanz wart getret,</l>
					<l n="22" xml:id="chapter-387-div-387-l-11604">durch sîn kursît gewet</l>
					<l n="23" xml:id="chapter-387-div-387-l-11605">manec ors daz sît nie gruose enbeiz:</l>
					<l n="24" xml:id="chapter-387-div-387-l-11606">ez reis ûf in der bluotec sweiz.</l>
					<l n="25" xml:id="chapter-387-div-387-l-11607">dâ ergienc der orse schelmetac,</l>
					<l n="26" xml:id="chapter-387-div-387-l-11608">dar nâch den gîren ir bejac.</l>
					<l n="27" xml:id="chapter-387-div-387-l-11609">dô nam der herzoge Astor</l>
					<l n="28" xml:id="chapter-387-div-387-l-11610">Meljacanzen den von Jâmor:</l>
					<l n="29" xml:id="chapter-387-div-387-l-11611">der was vil nâch gevangen.</l>
					<l n="30" xml:id="chapter-387-div-387-l-11612">der turnei was ergangen.</l>
				</div>
			</div>
			<div n="388" xml:id="chapter-388" type="chapter" data-level="1">
				<div xml:id="chapter-388-div-388" data-level="2">
					<l n="1" xml:id="chapter-388-div-388-l-11613">wer dâ nâch prîse wol rite</l>
					<l n="2" xml:id="chapter-388-div-388-l-11614">und nâch der wîbe lône strite?</l>
					<l n="3" xml:id="chapter-388-div-388-l-11615">ich enmöhte ir niht erkennen.</l>
					<l n="4" xml:id="chapter-388-div-388-l-11616">solde ich si iu alle nennen,</l>
					<l n="5" xml:id="chapter-388-div-388-l-11617">ich würde ein unmüezec man.</l>
					<l n="6" xml:id="chapter-388-div-388-l-11618">innerhalp wart ez dâ guot getân</l>
					<l n="7" xml:id="chapter-388-div-388-l-11619">durch die jungen Obilôt</l>
					<l n="8" xml:id="chapter-388-div-388-l-11620">und ûzerhalp ein ritter rôt,</l>
					<l n="9" xml:id="chapter-388-div-388-l-11621">die zwêne behielden dâ den prîs,</l>
					<l n="10" xml:id="chapter-388-div-388-l-11622">vür si niemen deheinen wîs.</l>
					<l n="11" xml:id="chapter-388-div-388-l-11623">dô des ûzern hers gast</l>
					<l n="12" xml:id="chapter-388-div-388-l-11624">innen wart daz im gebrast</l>
					<l n="13" xml:id="chapter-388-div-388-l-11625">dienstdankes von dem meister sîn</l>
					<l n="14" xml:id="chapter-388-div-388-l-11626">(der was gevangen hin în),</l>
					<l n="15" xml:id="chapter-388-div-388-l-11627">er reit dâ er sîne knappen sach.</l>
					<l n="16" xml:id="chapter-388-div-388-l-11628">ze sînen gevangen er dô sprach:</l>
					<l n="17" xml:id="chapter-388-div-388-l-11629">"ir herren gâbet mit sicherheit.</l>
					<l n="18" xml:id="chapter-388-div-388-l-11630">mir ist hie widervarn leit:</l>
					<l n="19" xml:id="chapter-388-div-388-l-11631">gevangen ist der künec von Lîz.</l>
					<l n="20" xml:id="chapter-388-div-388-l-11632">nû kêret allen iuwern vlîz,</l>
					<l n="21" xml:id="chapter-388-div-388-l-11633">ob er ledec müge sîn,</l>
					<l n="22" xml:id="chapter-388-div-388-l-11634">mac er sô vil geniezen mîn"</l>
					<l n="23" xml:id="chapter-388-div-388-l-11635">sprach er zem künec von Avendroin</l>
					<l n="24" xml:id="chapter-388-div-388-l-11636">und ze Schirniel von Lirivoin</l>
					<l n="25" xml:id="chapter-388-div-388-l-11637">und zem herzogen Marangliez.</l>
					<l n="26" xml:id="chapter-388-div-388-l-11638">mit spæher gelübede er si liez</l>
					<l n="27" xml:id="chapter-388-div-388-l-11639">von im rîten in die stat:</l>
					<l n="28" xml:id="chapter-388-div-388-l-11640">Meljanzen er si lœsen bat</l>
					<l n="29" xml:id="chapter-388-div-388-l-11641">oder daz si erwürben im den grâl.</l>
					<l n="30" xml:id="chapter-388-div-388-l-11642">si enkunden im ze keinem mâl</l>
				</div>
			</div>
			<div n="389" xml:id="chapter-389" type="chapter" data-level="1">
				<div xml:id="chapter-389-div-389" data-level="2">
					<l n="1" xml:id="chapter-389-div-389-l-11643">niht gesagen wâ der was,</l>
					<l n="2" xml:id="chapter-389-div-389-l-11644">wan sîn phlæge ein künec, hieze Anfortas.</l>
					<l n="3" xml:id="chapter-389-div-389-l-11645">dô diu rede von in geschach,</l>
					<l n="4" xml:id="chapter-389-div-389-l-11646">der rôte ritter aber sprach:</l>
					<l n="5" xml:id="chapter-389-div-389-l-11647">"ob mîner bete niht ergêt,</l>
					<l n="6" xml:id="chapter-389-div-389-l-11648">sô vart dâ Pelrapeire stêt.</l>
					<l n="7" xml:id="chapter-389-div-389-l-11649">brinct der künegîn iuwer sicherheit</l>
					<l n="8" xml:id="chapter-389-div-389-l-11650">und saget ir, der durch si dâ streit</l>
					<l n="9" xml:id="chapter-389-div-389-l-11651">mit Kingrûne und mit Clâmidê,</l>
					<l n="10" xml:id="chapter-389-div-389-l-11652">dem sî nû nâch dem grâle wê</l>
					<l n="11" xml:id="chapter-389-div-389-l-11653">und doch wider nâch ir minne.</l>
					<l n="12" xml:id="chapter-389-div-389-l-11654">nâch beiden ich immer sinne.</l>
					<l n="13" xml:id="chapter-389-div-389-l-11655">nû saget ir sus, ich sande iuch dar.</l>
					<l n="14" xml:id="chapter-389-div-389-l-11656">ir helde, daz iuch got bewar!"</l>
					<l n="15" xml:id="chapter-389-div-389-l-11657">mit urloube si riten în.</l>
					<l n="16" xml:id="chapter-389-div-389-l-11658">dô sprach ouch er zen knappen sîn:</l>
					<l n="17" xml:id="chapter-389-div-389-l-11659">"wir sîn gewinnes unverzaget.</l>
					<l n="18" xml:id="chapter-389-div-389-l-11660">nemt swaz hie orse sî bejaget:</l>
					<l n="19" xml:id="chapter-389-div-389-l-11661">wan einz lât mir an dirre stunt.</l>
					<l n="20" xml:id="chapter-389-div-389-l-11662">ir seht wol, daz mîne ist sêre wunt."</l>
					<l n="21" xml:id="chapter-389-div-389-l-11663">dô sprâchen die knappen guot:</l>
					<l n="22" xml:id="chapter-389-div-389-l-11664">"herre, iuwer genâde daz ir uns tuot</l>
					<l n="23" xml:id="chapter-389-div-389-l-11665">iuwer helfe sô grœzlîche.</l>
					<l n="24" xml:id="chapter-389-div-389-l-11666">wir sîn nû immer rîche."</l>
					<l n="25" xml:id="chapter-389-div-389-l-11667">er welte im einz ûf sîne vart,</l>
					<l n="26" xml:id="chapter-389-div-389-l-11668">mit den kurzen ôren Ingliart,</l>
					<l n="27" xml:id="chapter-389-div-389-l-11669">daz dort von Gâwâne gienc,</l>
					<l n="28" xml:id="chapter-389-div-389-l-11670">innen des er Meljanzen vienc.</l>
					<l n="29" xml:id="chapter-389-div-389-l-11671">dâ holtez des rôten ritters hant:</l>
					<l n="30" xml:id="chapter-389-div-389-l-11672">des wart verdürkelt etslîch rant.</l>
				</div>
			</div>
			<div n="390" xml:id="chapter-390" type="chapter" data-level="1">
				<div xml:id="chapter-390-div-390" data-level="2">
					<l n="1" xml:id="chapter-390-div-390-l-11673">mit urloube tet er dannenkêr.</l>
					<l n="2" xml:id="chapter-390-div-390-l-11674">vünfzehen ors oder mêr</l>
					<l n="3" xml:id="chapter-390-div-390-l-11675">liez er in âne wunden.</l>
					<l n="4" xml:id="chapter-390-div-390-l-11676">die knappen danken kunden,</l>
					<l n="5" xml:id="chapter-390-div-390-l-11677">si bâten in belîben vil:</l>
					<l n="6" xml:id="chapter-390-div-390-l-11678">vürbaz gestôzen was sîn zil.</l>
					<l n="7" xml:id="chapter-390-div-390-l-11679">dô kêrte der gehiure,</l>
					<l n="8" xml:id="chapter-390-div-390-l-11680">dâ grôz gemach was tiure:</l>
					<l n="9" xml:id="chapter-390-div-390-l-11681">er ensuochte niht wan strîten.</l>
					<l n="10" xml:id="chapter-390-div-390-l-11682">ich wæne bî sînen zîten</l>
					<l n="11" xml:id="chapter-390-div-390-l-11683">ie dehein man sô vil gestreit.</l>
					<l n="12" xml:id="chapter-390-div-390-l-11684">daz ûzer her al zogende reit</l>
					<l n="13" xml:id="chapter-390-div-390-l-11685">ze herbergen durch gemach.</l>
					<l n="14" xml:id="chapter-390-div-390-l-11686">dort inne der vürste Lippaôt sprach</l>
					<l n="15" xml:id="chapter-390-div-390-l-11687">und vrâcte wiez dâ wære komen,</l>
					<l n="16" xml:id="chapter-390-div-390-l-11688">wande er hête vernomen,</l>
					<l n="17" xml:id="chapter-390-div-390-l-11689">Meljanz wære gevangen.</l>
					<l n="18" xml:id="chapter-390-div-390-l-11690">daz was im liebe ergangen:</l>
					<l n="19" xml:id="chapter-390-div-390-l-11691">ez kom im sît ze trôste.</l>
					<l n="20" xml:id="chapter-390-div-390-l-11692">Gâwân den ermel lôste</l>
					<l n="21" xml:id="chapter-390-div-390-l-11693">âne zerren von dem schilte</l>
					<l n="22" xml:id="chapter-390-div-390-l-11694">(sînen prîs er hôher zilte):</l>
					<l n="23" xml:id="chapter-390-div-390-l-11695">den gap er Clauditten.</l>
					<l n="24" xml:id="chapter-390-div-390-l-11696">an dem orte und ouch dâ mitten</l>
					<l n="25" xml:id="chapter-390-div-390-l-11697">was er durchstochen und durchslagen.</l>
					<l n="26" xml:id="chapter-390-div-390-l-11698">er hiez in Obilôte tragen:</l>
					<l n="27" xml:id="chapter-390-div-390-l-11699">dô wart der megede vreude grôz.</l>
					<l n="28" xml:id="chapter-390-div-390-l-11700">ir arm was blanc unde blôz:</l>
					<l n="29" xml:id="chapter-390-div-390-l-11701">dar über hefte si in dô sân.</l>
					<l n="30" xml:id="chapter-390-div-390-l-11702">si sprach: "wer hât mir dâ getân?"</l>
				</div>
			</div>
			<div n="391" xml:id="chapter-391" type="chapter" data-level="1">
				<div xml:id="chapter-391-div-391" data-level="2">
					<l n="1" xml:id="chapter-391-div-391-l-11703">immer swenne si vür ir swester gienc,</l>
					<l n="2" xml:id="chapter-391-div-391-l-11704">diu disen schimph mit zorne emphienc.</l>
					<l n="3" xml:id="chapter-391-div-391-l-11705">den rittern dâ was ruowe nôt,</l>
					<l n="4" xml:id="chapter-391-div-391-l-11706">wande in grôz müede daz gebôt.</l>
					<l n="5" xml:id="chapter-391-div-391-l-11707">Scherules nam Gâwân</l>
					<l n="6" xml:id="chapter-391-div-391-l-11708">und den grâven Lahedumân.</l>
					<l n="7" xml:id="chapter-391-div-391-l-11709">dennoch mêr ritter er dâ vant,</l>
					<l n="8" xml:id="chapter-391-div-391-l-11710">die Gâwân mit sîner hant</l>
					<l n="9" xml:id="chapter-391-div-391-l-11711">des tages ûf dem velde vienc,</l>
					<l n="10" xml:id="chapter-391-div-391-l-11712">dâ manec grôziu hurte ergienc.</l>
					<l n="11" xml:id="chapter-391-div-391-l-11713">dô sazte si ritterlîche</l>
					<l n="12" xml:id="chapter-391-div-391-l-11714">der burcgrâve rîche.</l>
					<l n="13" xml:id="chapter-391-div-391-l-11715">er und al sîn müediu schar</l>
					<l n="14" xml:id="chapter-391-div-391-l-11716">stuonden vor dem künege gar,</l>
					<l n="15" xml:id="chapter-391-div-391-l-11717">unz daz Meljanz enbeiz:</l>
					<l n="16" xml:id="chapter-391-div-391-l-11718">guoter handelunge er sich dâ vleiz.</l>
					<l n="17" xml:id="chapter-391-div-391-l-11719">des dûhte Gâwân ze vil.</l>
					<l n="18" xml:id="chapter-391-div-391-l-11720">"ob ez der künec erlouben wil,</l>
					<l n="19" xml:id="chapter-391-div-391-l-11721">her wirt, sô sult ir sitzen"</l>
					<l n="20" xml:id="chapter-391-div-391-l-11722">sprach Gâwân mit witzen:</l>
					<l n="21" xml:id="chapter-391-div-391-l-11723">sîn zuht in dar zuo jagete.</l>
					<l n="22" xml:id="chapter-391-div-391-l-11724">der wirt die bete versagete,</l>
					<l n="23" xml:id="chapter-391-div-391-l-11725">er sprach: "mîn herre ist sküneges man.</l>
					<l n="24" xml:id="chapter-391-div-391-l-11726">disen dienst hete er getân,</l>
					<l n="25" xml:id="chapter-391-div-391-l-11727">ob den künec des gezæme</l>
					<l n="26" xml:id="chapter-391-div-391-l-11728">daz er sînen dienest næme.</l>
					<l n="27" xml:id="chapter-391-div-391-l-11729">mîn herre durch zuht sîn niht ensiht,</l>
					<l n="28" xml:id="chapter-391-div-391-l-11730">wande er enhât sîner hulde niht.</l>
					<l n="29" xml:id="chapter-391-div-391-l-11731">gesament die vriuntschaft iemêr got,</l>
					<l n="30" xml:id="chapter-391-div-391-l-11732">sô leiste wir alle sîn gebot."</l>
				</div>
			</div>
			<div n="392" xml:id="chapter-392" type="chapter" data-level="1">
				<div xml:id="chapter-392-div-392" data-level="2">
					<l n="1" xml:id="chapter-392-div-392-l-11733">dô sprach der junge Meljanz:</l>
					<l n="2" xml:id="chapter-392-div-392-l-11734">"iuwer zuht was ie sô ganz,</l>
					<l n="3" xml:id="chapter-392-div-392-l-11735">die wîle daz ich wonte hie,</l>
					<l n="4" xml:id="chapter-392-div-392-l-11736">daz iuwer rât mich nie verlie.</l>
					<l n="5" xml:id="chapter-392-div-392-l-11737">hete ich iu baz gevolget dô,</l>
					<l n="6" xml:id="chapter-392-div-392-l-11738">sô sæhe man mich hiute vrô.</l>
					<l n="7" xml:id="chapter-392-div-392-l-11739">nû helft mir, grâve Scherules,</l>
					<l n="8" xml:id="chapter-392-div-392-l-11740">wande ich iu wol getrûwe des,</l>
					<l n="9" xml:id="chapter-392-div-392-l-11741">um mînen herren der mich hie hât</l>
					<l n="10" xml:id="chapter-392-div-392-l-11742">(si hœrent wol beide iuwern rât)</l>
					<l n="11" xml:id="chapter-392-div-392-l-11743">und Lippaôt, der ander vater mîn,</l>
					<l n="12" xml:id="chapter-392-div-392-l-11744">der tuo sîn zuht nû gein mir schîn.</l>
					<l n="13" xml:id="chapter-392-div-392-l-11745">sîner hulde hete ich niht verlorn,</l>
					<l n="14" xml:id="chapter-392-div-392-l-11746">woldes sîn tohter hân enborn:</l>
					<l n="15" xml:id="chapter-392-div-392-l-11747">diu pruovte gein mir tôren schimph.</l>
					<l n="16" xml:id="chapter-392-div-392-l-11748">daz was unvrouwenlîch gelimph."</l>
					<l n="17" xml:id="chapter-392-div-392-l-11749">dô sprach der werde Gâwân:</l>
					<l n="18" xml:id="chapter-392-div-392-l-11750">"hie wirt ein suone getân,</l>
					<l n="19" xml:id="chapter-392-div-392-l-11751">die niemen scheidet wan der tôt."</l>
					<l n="20" xml:id="chapter-392-div-392-l-11752">dô kômen, die der ritter rôt</l>
					<l n="21" xml:id="chapter-392-div-392-l-11753">hin ûz hete gevangen,</l>
					<l n="22" xml:id="chapter-392-div-392-l-11754">ûf vür den künec gegangen:</l>
					<l n="23" xml:id="chapter-392-div-392-l-11755">die sageten wie ez wære komen.</l>
					<l n="24" xml:id="chapter-392-div-392-l-11756">dô Gâwân hête vernomen</l>
					<l n="25" xml:id="chapter-392-div-392-l-11757">sîniu wâpen, der mit in dâ streit,</l>
					<l n="26" xml:id="chapter-392-div-392-l-11758">und wem si gâben sicherheit,</l>
					<l n="27" xml:id="chapter-392-div-392-l-11759">und dô si im sageten um den grâl,</l>
					<l n="28" xml:id="chapter-392-div-392-l-11760">dô dâhte er des, daz Parzivâl</l>
					<l n="29" xml:id="chapter-392-div-392-l-11761">dises mæres wære ein urhap.</l>
					<l n="30" xml:id="chapter-392-div-392-l-11762">sîn nîgen er gein himele gap,</l>
				</div>
			</div>
			<div n="393" xml:id="chapter-393" type="chapter" data-level="1">
				<div xml:id="chapter-393-div-393" data-level="2">
					<l n="1" xml:id="chapter-393-div-393-l-11763">daz got ir strîtes gegenniet</l>
					<l n="2" xml:id="chapter-393-div-393-l-11764">des tages von ein ander schiet.</l>
					<l n="3" xml:id="chapter-393-div-393-l-11765">des was ir heldiu zuht ein phant,</l>
					<l n="4" xml:id="chapter-393-div-393-l-11766">daz ir neweder wart genant:</l>
					<l n="5" xml:id="chapter-393-div-393-l-11767">si enerkande ouch niemen dâ.</l>
					<l n="6" xml:id="chapter-393-div-393-l-11768">daz tet man aber anderswâ.</l>
					<l n="7" xml:id="chapter-393-div-393-l-11769">zuo Meljanz sprach Scherules:</l>
					<l n="8" xml:id="chapter-393-div-393-l-11770">"herre, muoz ich iuch biten des,</l>
					<l n="9" xml:id="chapter-393-div-393-l-11771">sô ruochet mînen herren sehen.</l>
					<l n="10" xml:id="chapter-393-div-393-l-11772">swes vriunt dâ beidenthalben jehen,</l>
					<l n="11" xml:id="chapter-393-div-393-l-11773">des sult ir gerne volgen</l>
					<l n="12" xml:id="chapter-393-div-393-l-11774">und sît im niht erbolgen."</l>
					<l n="13" xml:id="chapter-393-div-393-l-11775">daz dûhte si guot über al.</l>
					<l n="14" xml:id="chapter-393-div-393-l-11776">dô vuoren si ûf des küneges sal,</l>
					<l n="15" xml:id="chapter-393-div-393-l-11777">daz inner her von der stat:</l>
					<l n="16" xml:id="chapter-393-div-393-l-11778">des vürsten marschalc si des bat.</l>
					<l n="17" xml:id="chapter-393-div-393-l-11779">dô nam mîn her Gâwân</l>
					<l n="18" xml:id="chapter-393-div-393-l-11780">den grâven Lahedumân</l>
					<l n="19" xml:id="chapter-393-div-393-l-11781">und ander sîne gevangen</l>
					<l n="20" xml:id="chapter-393-div-393-l-11782">die kômen dar zuo gegangen:</l>
					<l n="21" xml:id="chapter-393-div-393-l-11783">er bat si geben sicherheit,</l>
					<l n="22" xml:id="chapter-393-div-393-l-11784">die er des tages ab in erstreit,</l>
					<l n="23" xml:id="chapter-393-div-393-l-11785">Scherulese sînem wirt.</l>
					<l n="24" xml:id="chapter-393-div-393-l-11786">mennegelîch nû niht verbirt,</l>
					<l n="25" xml:id="chapter-393-div-393-l-11787">si envüeren, als dâ gelobet was,</l>
					<l n="26" xml:id="chapter-393-div-393-l-11788">ze Bêârosche ûf den palas.</l>
					<l n="27" xml:id="chapter-393-div-393-l-11789">Meljanze gap diu burcgrâvîn</l>
					<l n="28" xml:id="chapter-393-div-393-l-11790">rîchiu kleider und ein rîselîn,</l>
					<l n="29" xml:id="chapter-393-div-393-l-11791">dâ er sînen wunden arm în hienc,</l>
					<l n="30" xml:id="chapter-393-div-393-l-11792">dâ Gâwâns tjoste durch gienc.</l>
				</div>
			</div>
			<div n="394" xml:id="chapter-394" type="chapter" data-level="1">
				<div xml:id="chapter-394-div-394" data-level="2">
					<l n="1" xml:id="chapter-394-div-394-l-11793">Gâwân bî Scherules enbôt</l>
					<l n="2" xml:id="chapter-394-div-394-l-11794">sîner vrouwen Obilôt,</l>
					<l n="3" xml:id="chapter-394-div-394-l-11795">daz er si gerne wolde sehen</l>
					<l n="4" xml:id="chapter-394-div-394-l-11796">und ouch mit wârheite jehen</l>
					<l n="5" xml:id="chapter-394-div-394-l-11797">sînes lîbes undertân</l>
					<l n="6" xml:id="chapter-394-div-394-l-11798">und er wolde ouch ir urloup hân,</l>
					<l n="7" xml:id="chapter-394-div-394-l-11799">"und saget, ich lâze ir den künec hie:</l>
					<l n="8" xml:id="chapter-394-div-394-l-11800">bitet si sich bedenken wie</l>
					<l n="9" xml:id="chapter-394-div-394-l-11801">daz si in alsô behalde,</l>
					<l n="10" xml:id="chapter-394-div-394-l-11802">daz prîs ir vuore walde."</l>
					<l n="11" xml:id="chapter-394-div-394-l-11803">dise rede hôrte Meljanz.</l>
					<l n="12" xml:id="chapter-394-div-394-l-11804">der sprach: "Obilôt wirt kranz</l>
					<l n="13" xml:id="chapter-394-div-394-l-11805">aller wîplîchen güete.</l>
					<l n="14" xml:id="chapter-394-div-394-l-11806">daz senftet mir mîn gemüete,</l>
					<l n="15" xml:id="chapter-394-div-394-l-11807">ob ich ir sicherheit muoz geben,</l>
					<l n="16" xml:id="chapter-394-div-394-l-11808">daz ich ir vrides hie sol leben."</l>
					<l n="17" xml:id="chapter-394-div-394-l-11809">"ir sult si dâ vür hân erkant,</l>
					<l n="18" xml:id="chapter-394-div-394-l-11810">iuch envienc hie niemen wan ir hant"</l>
					<l n="19" xml:id="chapter-394-div-394-l-11811">sus sprach der werde Gâwân.</l>
					<l n="20" xml:id="chapter-394-div-394-l-11812">"mînen prîs sol si al eine hân."</l>
					<l n="21" xml:id="chapter-394-div-394-l-11813">Scherules kom vür geriten.</l>
					<l n="22" xml:id="chapter-394-div-394-l-11814">nû enwas ze hove niht vermiten,</l>
					<l n="23" xml:id="chapter-394-div-394-l-11815">dâ enwære maget, man und wîp</l>
					<l n="24" xml:id="chapter-394-div-394-l-11816">in solher wæte ieslîches lîp,</l>
					<l n="25" xml:id="chapter-394-div-394-l-11817">daz man kranker armer wât</l>
					<l n="26" xml:id="chapter-394-div-394-l-11818">des tages dâ hete lîhten rât.</l>
					<l n="27" xml:id="chapter-394-div-394-l-11819">mit Meljanz ze hove reit</l>
					<l n="28" xml:id="chapter-394-div-394-l-11820">al die dort ûze ir sicherheit</l>
					<l n="29" xml:id="chapter-394-div-394-l-11821">ze phande heten lâzen.</l>
					<l n="30" xml:id="chapter-394-div-394-l-11822">dort elliu vieriu sâzen,</l>
				</div>
			</div>
			<div n="395" xml:id="chapter-395" type="chapter" data-level="1">
				<div xml:id="chapter-395-div-395" data-level="2">
					<l n="1" xml:id="chapter-395-div-395-l-11823">Lippaôt, sîn wîp, sîniu kint.</l>
					<l n="2" xml:id="chapter-395-div-395-l-11824">ûf giengen die dâ komen sint:</l>
					<l n="3" xml:id="chapter-395-div-395-l-11825">der wirt gein sînem herren spranc.</l>
					<l n="4" xml:id="chapter-395-div-395-l-11826">ûf dem palase was grôz gedranc,</l>
					<l n="5" xml:id="chapter-395-div-395-l-11827">dâ er den vîent und die vriunde emphienc.</l>
					<l n="6" xml:id="chapter-395-div-395-l-11828">Meljanz bî Gâwâne gienc.</l>
					<l n="7" xml:id="chapter-395-div-395-l-11829">"kundez iu niht versmâhen,</l>
					<l n="8" xml:id="chapter-395-div-395-l-11830">mit kusse iuch wolde emphâhen</l>
					<l n="9" xml:id="chapter-395-div-395-l-11831">iuwer aldiu vriundîn:</l>
					<l n="10" xml:id="chapter-395-div-395-l-11832">ich meine mîn wîp, die herzogîn."</l>
					<l n="11" xml:id="chapter-395-div-395-l-11833">Meljanz antwurte dem wirte sân:</l>
					<l n="12" xml:id="chapter-395-div-395-l-11834">"ich wil gerne ir kus mit gruoze hân,</l>
					<l n="13" xml:id="chapter-395-div-395-l-11835">zweier vrouwen die ich hie sihe:</l>
					<l n="14" xml:id="chapter-395-div-395-l-11836">der dritten ich niht suone gihe."</l>
					<l n="15" xml:id="chapter-395-div-395-l-11837">des weinden die eldern dô:</l>
					<l n="16" xml:id="chapter-395-div-395-l-11838">Obilôt was vil vrô.</l>
					<l n="17" xml:id="chapter-395-div-395-l-11839">der künec mit kusse emphangen wart</l>
					<l n="18" xml:id="chapter-395-div-395-l-11840">und zwêne ander künege âne bart:</l>
					<l n="19" xml:id="chapter-395-div-395-l-11841">als tet der herzoge Marangliez.</l>
					<l n="20" xml:id="chapter-395-div-395-l-11842">Gâwânen man kusses ouch niht erliez</l>
					<l n="21" xml:id="chapter-395-div-395-l-11843">und daz er næme sîne vrouwen dar.</l>
					<l n="22" xml:id="chapter-395-div-395-l-11844">er dructe daz kint wol gevar</l>
					<l n="23" xml:id="chapter-395-div-395-l-11845">als eine tocken an sîne brust:</l>
					<l n="24" xml:id="chapter-395-div-395-l-11846">des twanc in vriuntlîch gelust.</l>
					<l n="25" xml:id="chapter-395-div-395-l-11847">hin ze Meljanze er sprach:</l>
					<l n="26" xml:id="chapter-395-div-395-l-11848">"iuwer hant mir sicherheite jach:</l>
					<l n="27" xml:id="chapter-395-div-395-l-11849">der sît nû ledec und gebet si her.</l>
					<l n="28" xml:id="chapter-395-div-395-l-11850">aller mîner vreuden wer</l>
					<l n="29" xml:id="chapter-395-div-395-l-11851">sitzet an dem arme mîn:</l>
					<l n="30" xml:id="chapter-395-div-395-l-11852">ir gevangen sult ir sîn."</l>
				</div>
			</div>
			<div n="396" xml:id="chapter-396" type="chapter" data-level="1">
				<div xml:id="chapter-396-div-396" data-level="2">
					<l n="1" xml:id="chapter-396-div-396-l-11853">Meljanz durch daz dar nâher gienc.</l>
					<l n="2" xml:id="chapter-396-div-396-l-11854">diu maget Gâwânen zuo zir gevienc:</l>
					<l n="3" xml:id="chapter-396-div-396-l-11855">Obilôte doch sicherheit geschach,</l>
					<l n="4" xml:id="chapter-396-div-396-l-11856">dâz manec werder ritter sach.</l>
					<l n="5" xml:id="chapter-396-div-396-l-11857">"her künec, nû habet ir missetân,</l>
					<l n="6" xml:id="chapter-396-div-396-l-11858">sol mîn ritter sîn ein koufman,</l>
					<l n="7" xml:id="chapter-396-div-396-l-11859">des mich mîn swester vil an streit,</l>
					<l n="8" xml:id="chapter-396-div-396-l-11860">daz ir im gâbet sicherheit"</l>
					<l n="9" xml:id="chapter-396-div-396-l-11861">sus sprach diu maget Obilôt.</l>
					<l n="10" xml:id="chapter-396-div-396-l-11862">Meljanze si dâ nâch gebôt</l>
					<l n="11" xml:id="chapter-396-div-396-l-11863">daz er sicherheit verjæhe,</l>
					<l n="12" xml:id="chapter-396-div-396-l-11864">diu in ir hant geschæhe,</l>
					<l n="13" xml:id="chapter-396-div-396-l-11865">ir swester Obîen.</l>
					<l n="14" xml:id="chapter-396-div-396-l-11866">"zeiner âmîen</l>
					<l n="15" xml:id="chapter-396-div-396-l-11867">sult ir si hân durch ritters prîs:</l>
					<l n="16" xml:id="chapter-396-div-396-l-11868">zeinem herren und zeinem âmîs</l>
					<l n="17" xml:id="chapter-396-div-396-l-11869">sol si iuch immer gerne hân.</l>
					<l n="18" xml:id="chapter-396-div-396-l-11870">ich enwils iuch enwederhalp erlân."</l>
					<l n="19" xml:id="chapter-396-div-396-l-11871">got ûz ir jungem munde sprach:</l>
					<l n="20" xml:id="chapter-396-div-396-l-11872">ir bete beidenthalp geschach.</l>
					<l n="21" xml:id="chapter-396-div-396-l-11873">dâ meisterte vrou Minne</l>
					<l n="22" xml:id="chapter-396-div-396-l-11874">mit ir krefteclîchem sinne</l>
					<l n="23" xml:id="chapter-396-div-396-l-11875">und herzenlîchiu triuwe</l>
					<l n="24" xml:id="chapter-396-div-396-l-11876">der zweier liebe al niuwe.</l>
					<l n="25" xml:id="chapter-396-div-396-l-11877">Obîen hant vür den mantel sleif:</l>
					<l n="26" xml:id="chapter-396-div-396-l-11878">dô si Meljanzes arm begreif,</l>
					<l n="27" xml:id="chapter-396-div-396-l-11879">al weinde kuste ir rôter munt</l>
					<l n="28" xml:id="chapter-396-div-396-l-11880">dâ der was von tjoste wunt.</l>
					<l n="29" xml:id="chapter-396-div-396-l-11881">manec zaher im den arm begôz,</l>
					<l n="30" xml:id="chapter-396-div-396-l-11882">der von ir liehten ougen vlôz.</l>
				</div>
			</div>
			<div n="397" xml:id="chapter-397" type="chapter" data-level="1">
				<div xml:id="chapter-397-div-397" data-level="2">
					<l n="1" xml:id="chapter-397-div-397-l-11883">wer machte si vor der diet sô balt?</l>
					<l n="2" xml:id="chapter-397-div-397-l-11884">daz tet diu minne junc und alt.</l>
					<l n="3" xml:id="chapter-397-div-397-l-11885">Lippaôt dô sînen willen sach,</l>
					<l n="4" xml:id="chapter-397-div-397-l-11886">wande im sô liebe nie geschach.</l>
					<l n="5" xml:id="chapter-397-div-397-l-11887">sît got der êren in niht erliez,</l>
					<l n="6" xml:id="chapter-397-div-397-l-11888">sîne tohter er dô vrouwe hiez.</l>
					<l n="7" xml:id="chapter-397-div-397-l-11889">wie diu hôchzît ergienc,</l>
					<l n="8" xml:id="chapter-397-div-397-l-11890">des vrâct den der dâ gâbe emphienc,</l>
					<l n="9" xml:id="chapter-397-div-397-l-11891">und war dô mennegelîch rite,</l>
					<l n="10" xml:id="chapter-397-div-397-l-11892">er hete gemach oder er strite,</l>
					<l n="11" xml:id="chapter-397-div-397-l-11893">des mac ich niht ein ende hân.</l>
					<l n="12" xml:id="chapter-397-div-397-l-11894">man sagete mir daz Gâwân</l>
					<l n="13" xml:id="chapter-397-div-397-l-11895">urloup nam ûf dem palas,</l>
					<l n="14" xml:id="chapter-397-div-397-l-11896">dar er durch urloup komen was.</l>
					<l n="15" xml:id="chapter-397-div-397-l-11897">Obilôt des weinde vil,</l>
					<l n="16" xml:id="chapter-397-div-397-l-11898">si sprach: "nû vüert mich mit iu hin."</l>
					<l n="17" xml:id="chapter-397-div-397-l-11899">dô wart der jungen süezen maget</l>
					<l n="18" xml:id="chapter-397-div-397-l-11900">diu bete von Gâwâne versaget:</l>
					<l n="19" xml:id="chapter-397-div-397-l-11901">ir muoter si kûme von im brach.</l>
					<l n="20" xml:id="chapter-397-div-397-l-11902">urloup er dô zin allen sprach:</l>
					<l n="21" xml:id="chapter-397-div-397-l-11903">Lippaôt im dienstes bôt genuoc,</l>
					<l n="22" xml:id="chapter-397-div-397-l-11904">wande er im holdez herze truoc.</l>
					<l n="23" xml:id="chapter-397-div-397-l-11905">Scherules, sîn stolzer wirt,</l>
					<l n="24" xml:id="chapter-397-div-397-l-11906">mit al den sînen niht verbirt,</l>
					<l n="25" xml:id="chapter-397-div-397-l-11907">er enrîte ûz mit dem degene balt.</l>
					<l n="26" xml:id="chapter-397-div-397-l-11908">Gâwâns strâze ûf einen walt</l>
					<l n="27" xml:id="chapter-397-div-397-l-11909">gienc: dar sande er weideman</l>
					<l n="28" xml:id="chapter-397-div-397-l-11910">und spîse verre mit in dan.</l>
					<l n="29" xml:id="chapter-397-div-397-l-11911">urloup nam der werde helt.</l>
					<l n="30" xml:id="chapter-397-div-397-l-11912">Gâwân gein kummer was verselt.</l>
				</div>
			</div>
			<div n="398" xml:id="chapter-398" type="chapter" data-level="1">
				<div xml:id="chapter-398-div-398" data-level="2">
					<l n="1" xml:id="chapter-398-div-398-l-11913">Swer was ze Bêârosche komen,</l>
					<l n="2" xml:id="chapter-398-div-398-l-11914">doch hete Gâwân dâ genomen</l>
					<l n="3" xml:id="chapter-398-div-398-l-11915">den prîs ze beider sît al ein,</l>
					<l n="4" xml:id="chapter-398-div-398-l-11916">wan daz dâ vor ein ritter schein,</l>
					<l n="5" xml:id="chapter-398-div-398-l-11917">bî rôtem wâpen unerkant,</l>
					<l n="6" xml:id="chapter-398-div-398-l-11918">des prîs man in die hœhe bant.</l>
					<l n="7" xml:id="chapter-398-div-398-l-11919">Gâwân hete êre unde heil,</l>
					<l n="8" xml:id="chapter-398-div-398-l-11920">ieweders volleclîchen teil:</l>
					<l n="9" xml:id="chapter-398-div-398-l-11921">nû nâhet ouch sîns kamphes zît.</l>
					<l n="10" xml:id="chapter-398-div-398-l-11922">der walt was lanc unde wît,</l>
					<l n="11" xml:id="chapter-398-div-398-l-11923">dâ durch er muoste strîchen,</l>
					<l n="12" xml:id="chapter-398-div-398-l-11924">wolde er kamphes niht entwîchen:</l>
					<l n="13" xml:id="chapter-398-div-398-l-11925">âne schulde er was dar zuo erkorn.</l>
					<l n="14" xml:id="chapter-398-div-398-l-11926">nû was ouch Inglîart verlorn,</l>
					<l n="15" xml:id="chapter-398-div-398-l-11927">sîn ors mit kurzen ôren:</l>
					<l n="16" xml:id="chapter-398-div-398-l-11928">in Tabronit von môren</l>
					<l n="17" xml:id="chapter-398-div-398-l-11929">wart nie bezzer ors ersprenget.</l>
					<l n="18" xml:id="chapter-398-div-398-l-11930">nû wart der walt gemenget,</l>
					<l n="19" xml:id="chapter-398-div-398-l-11931">hie ein schache, dort ein velt,</l>
					<l n="20" xml:id="chapter-398-div-398-l-11932">etslîchez sô breit daz ein gezelt</l>
					<l n="21" xml:id="chapter-398-div-398-l-11933">vil kûme drûfe stüende.</l>
					<l n="22" xml:id="chapter-398-div-398-l-11934">mit sehene gewan er künde</l>
					<l n="23" xml:id="chapter-398-div-398-l-11935">erbûwenes landes, daz hiez Ascalûn.</l>
					<l n="24" xml:id="chapter-398-div-398-l-11936">dâ vrâgete er gein Schanpfanzûn</l>
					<l n="25" xml:id="chapter-398-div-398-l-11937">swaz im dâ volkes widervuor.</l>
					<l n="26" xml:id="chapter-398-div-398-l-11938">hôch gebirge und manec muor,</l>
					<l n="27" xml:id="chapter-398-div-398-l-11939">des hete er vil durchstrichen dar.</l>
					<l n="28" xml:id="chapter-398-div-398-l-11940">dô nam er einer bürge war:</l>
					<l n="29" xml:id="chapter-398-div-398-l-11941">âvoi diu gap vil werden glast.</l>
					<l n="30" xml:id="chapter-398-div-398-l-11942">dâ kêrte gein des landes gast.</l>
				</div>
			</div>
			<div n="399" xml:id="chapter-399" type="chapter" data-level="1">
				<div xml:id="chapter-399-div-399" data-level="2">
					<l n="1" xml:id="chapter-399-div-399-l-11943">nû hœrt von âventiuren sagen</l>
					<l n="2" xml:id="chapter-399-div-399-l-11944">und helfet mir dar under klagen</l>
					<l n="3" xml:id="chapter-399-div-399-l-11945">Gâwâns grôzen kummer.</l>
					<l n="4" xml:id="chapter-399-div-399-l-11946">mîn wîser und mîn tummer,</l>
					<l n="5" xml:id="chapter-399-div-399-l-11947">die tuonz durch ir gesellekeit</l>
					<l n="6" xml:id="chapter-399-div-399-l-11948">und lâzen in mit mir sîn leit.</l>
					<l n="7" xml:id="chapter-399-div-399-l-11949">ouwê nû solde ich swîgen:</l>
					<l n="8" xml:id="chapter-399-div-399-l-11950">nein, lât vürbaz sîgen</l>
					<l n="9" xml:id="chapter-399-div-399-l-11951">der eteswenne gelücke neic</l>
					<l n="10" xml:id="chapter-399-div-399-l-11952">und nû gein ungemache seic.</l>
					<l n="11" xml:id="chapter-399-div-399-l-11953">disiu burc was gehêret sô,</l>
					<l n="12" xml:id="chapter-399-div-399-l-11954">daz ênêas Kartâgô</l>
					<l n="13" xml:id="chapter-399-div-399-l-11955">nie sô herrenlîche vant,</l>
					<l n="14" xml:id="chapter-399-div-399-l-11956">dâ vroun Dîdôn tôt was minnen phant.</l>
					<l n="15" xml:id="chapter-399-div-399-l-11957">waz si palase phlæge</l>
					<l n="16" xml:id="chapter-399-div-399-l-11958">und wie vil dâ türne læge?</l>
					<l n="17" xml:id="chapter-399-div-399-l-11959">ir hete Acratôn genuoc,</l>
					<l n="18" xml:id="chapter-399-div-399-l-11960">diu âne Babilône ie truoc</l>
					<l n="19" xml:id="chapter-399-div-399-l-11961">an dem griffe die grœsten wîte.</l>
					<l n="20" xml:id="chapter-399-div-399-l-11962">nâch heiden worte strîte</l>
					<l n="21" xml:id="chapter-399-div-399-l-11963">si was alumme wol sô hôch,</l>
					<l n="22" xml:id="chapter-399-div-399-l-11964">und dâ si gein dem mer gezôch,</l>
					<l n="23" xml:id="chapter-399-div-399-l-11965">deheinen sturm si widersaz</l>
					<l n="24" xml:id="chapter-399-div-399-l-11966">noch grôzen ungevüegen haz.</l>
					<l n="25" xml:id="chapter-399-div-399-l-11967">dâ vor lac raste breit ein plân,</l>
					<l n="26" xml:id="chapter-399-div-399-l-11968">dar über reit her Gâwân.</l>
					<l n="27" xml:id="chapter-399-div-399-l-11969">vünf hundert ritter oder mêr</l>
					<l n="28" xml:id="chapter-399-div-399-l-11970">(ob den allen was einer hêr)</l>
					<l n="29" xml:id="chapter-399-div-399-l-11971">die kômen im dâ widerriten</l>
					<l n="30" xml:id="chapter-399-div-399-l-11972">in liehten kleidern wol gesniten,</l>
				</div>
			</div>
			<div n="400" xml:id="chapter-400" type="chapter" data-level="1">
				<div xml:id="chapter-400-div-400" data-level="2">
					<l n="1" xml:id="chapter-400-div-400-l-11973">als mir diu âventiure sagete.</l>
					<l n="2" xml:id="chapter-400-div-400-l-11974">ir vederspil dâ jagete</l>
					<l n="3" xml:id="chapter-400-div-400-l-11975">den kranech oder swaz vor in dâ vlôch.</l>
					<l n="4" xml:id="chapter-400-div-400-l-11976">ein râvît von Spâne hôch</l>
					<l n="5" xml:id="chapter-400-div-400-l-11977">reit der künec Vergulaht.</l>
					<l n="6" xml:id="chapter-400-div-400-l-11978">sîn blic was tac wol bi der naht:</l>
					<l n="7" xml:id="chapter-400-div-400-l-11979">sîn geslehte sande Mazadân</l>
					<l n="8" xml:id="chapter-400-div-400-l-11980">vür den berc ze Fâmorgân,</l>
					<l n="9" xml:id="chapter-400-div-400-l-11981">sîn art was von der feien.</l>
					<l n="10" xml:id="chapter-400-div-400-l-11982">in dûhte er sæhe den meien</l>
					<l n="11" xml:id="chapter-400-div-400-l-11983">in rehter zît von bluomen gar,</l>
					<l n="12" xml:id="chapter-400-div-400-l-11984">swer nam des küneges varwe war.</l>
					<l n="13" xml:id="chapter-400-div-400-l-11985">Gâwânen des bedûhte,</l>
					<l n="14" xml:id="chapter-400-div-400-l-11986">dô der künec sô gein im lûhte,</l>
					<l n="15" xml:id="chapter-400-div-400-l-11987">ez wære der ander Parzivâl,</l>
					<l n="16" xml:id="chapter-400-div-400-l-11988">und daz er Gahmuretes mâl</l>
					<l n="17" xml:id="chapter-400-div-400-l-11989">hete alsô diz mære weiz,</l>
					<l n="18" xml:id="chapter-400-div-400-l-11990">dô der reit în ze Kanvoleiz.</l>
					<l n="19" xml:id="chapter-400-div-400-l-11991">ein reiger tet durch vluht entwîch</l>
					<l n="20" xml:id="chapter-400-div-400-l-11992">in einen muoregen tîch:</l>
					<l n="21" xml:id="chapter-400-div-400-l-11993">den brâhten valken dar gehurt.</l>
					<l n="22" xml:id="chapter-400-div-400-l-11994">der künec suochte unrehten vurt,</l>
					<l n="23" xml:id="chapter-400-div-400-l-11995">in valken helfe wart er naz.</l>
					<l n="24" xml:id="chapter-400-div-400-l-11996">sîn ors verlôs er umme daz,</l>
					<l n="25" xml:id="chapter-400-div-400-l-11997">dar zuo al diu kleider sîn</l>
					<l n="26" xml:id="chapter-400-div-400-l-11998">(doch schiet er valken von ir pin):</l>
					<l n="27" xml:id="chapter-400-div-400-l-11999">daz nâmen die valkenære.</l>
					<l n="28" xml:id="chapter-400-div-400-l-12000">ob daz ir reht iht wære?</l>
					<l n="29" xml:id="chapter-400-div-400-l-12001">ez was ir reht, si soldenz hân:</l>
					<l n="30" xml:id="chapter-400-div-400-l-12002">man muoste ouch si bî rehte lân.</l>
				</div>
			</div>
			<div n="401" xml:id="chapter-401" type="chapter" data-level="1">
				<div xml:id="chapter-401-div-401" data-level="2">
					<l n="1" xml:id="chapter-401-div-401-l-12003">ein ander ors man im dô lêch:</l>
					<l n="2" xml:id="chapter-401-div-401-l-12004">des sînen er sich gar verzêch.</l>
					<l n="3" xml:id="chapter-401-div-401-l-12005">man hienc ouch ander kleider an in:</l>
					<l n="4" xml:id="chapter-401-div-401-l-12006">jenez was der valkenære gewin.</l>
					<l n="5" xml:id="chapter-401-div-401-l-12007">hie kom Gâwân zuo geriten.</l>
					<l n="6" xml:id="chapter-401-div-401-l-12008">âvoi nû wart dâ niht vermiten,</l>
					<l n="7" xml:id="chapter-401-div-401-l-12009">er enwürde baz emphangen</l>
					<l n="8" xml:id="chapter-401-div-401-l-12010">dan ze Karidôl wære ergangen</l>
					<l n="9" xml:id="chapter-401-div-401-l-12011">Ereckes emphâhen,</l>
					<l n="10" xml:id="chapter-401-div-401-l-12012">dô er begunde nâhen</l>
					<l n="11" xml:id="chapter-401-div-401-l-12013">Artûs nâch sînem strîte</l>
					<l n="12" xml:id="chapter-401-div-401-l-12014">und dô vrou ênîte</l>
					<l n="13" xml:id="chapter-401-div-401-l-12015">sîner vreude was ein kondewier,</l>
					<l n="14" xml:id="chapter-401-div-401-l-12016">sît im Maliclischier</l>
					<l n="15" xml:id="chapter-401-div-401-l-12017">daz twerc sîn vel unsanfte brach</l>
					<l n="16" xml:id="chapter-401-div-401-l-12018">mit der geisel dâz Ginôvêr sach,</l>
					<l n="17" xml:id="chapter-401-div-401-l-12019">und dô ze Tulmein ein strît</l>
					<l n="18" xml:id="chapter-401-div-401-l-12020">ergienc in dem kreize wît</l>
					<l n="19" xml:id="chapter-401-div-401-l-12021">um den sparwære.</l>
					<l n="20" xml:id="chapter-401-div-401-l-12022">îdêr fil Noit der mære</l>
					<l n="21" xml:id="chapter-401-div-401-l-12023">im sîne sicherheit dâ bôt:</l>
					<l n="22" xml:id="chapter-401-div-401-l-12024">er muoste si im bieten vür den tôt.</l>
					<l n="23" xml:id="chapter-401-div-401-l-12025">die rede lât sîn und hœrt si ouch hie:</l>
					<l n="24" xml:id="chapter-401-div-401-l-12026">ich wæne sô vrieschet ir nie</l>
					<l n="25" xml:id="chapter-401-div-401-l-12027">werden antvanc noch gruoz.</l>
					<l n="26" xml:id="chapter-401-div-401-l-12028">ouwê des wirt unsanfte buoz</l>
					<l n="27" xml:id="chapter-401-div-401-l-12029">des werden Lôtes kinde.</l>
					<l n="28" xml:id="chapter-401-div-401-l-12030">râtet irz, ich erwinde</l>
					<l n="29" xml:id="chapter-401-div-401-l-12031">und sage iu vürbaz niht mêr.</l>
					<l n="30" xml:id="chapter-401-div-401-l-12032">durch trûren tuon ich widerkêr.</l>
				</div>
			</div>
			<div n="402" xml:id="chapter-402" type="chapter" data-level="1">
				<div xml:id="chapter-402-div-402" data-level="2">
					<l n="1" xml:id="chapter-402-div-402-l-12033">doch vernemt durch iuwer güete,</l>
					<l n="2" xml:id="chapter-402-div-402-l-12034">wie ein lûter gemüete</l>
					<l n="3" xml:id="chapter-402-div-402-l-12035">vremder valsch gevrumte trüebe.</l>
					<l n="4" xml:id="chapter-402-div-402-l-12036">ob ich iu vürbaz üebe</l>
					<l n="5" xml:id="chapter-402-div-402-l-12037">diz mære mit rehter sage,</l>
					<l n="6" xml:id="chapter-402-div-402-l-12038">sô kumt irs mit mir in klage.</l>
					<l n="7" xml:id="chapter-402-div-402-l-12039">dô sprach der künec Vergulaht:</l>
					<l n="8" xml:id="chapter-402-div-402-l-12040">"herre, ich hân mich des bedâht,</l>
					<l n="9" xml:id="chapter-402-div-402-l-12041">ir sult rîten dort hin în.</l>
					<l n="10" xml:id="chapter-402-div-402-l-12042">mac ez mit iuwern hulden sîn,</l>
					<l n="11" xml:id="chapter-402-div-402-l-12043">ich briche iu nû gesellekeit.</l>
					<l n="12" xml:id="chapter-402-div-402-l-12044">ist aber iu mîn vürbaz rîten leit,</l>
					<l n="13" xml:id="chapter-402-div-402-l-12045">ich lâze swaz ich ze schaffen hân."</l>
					<l n="14" xml:id="chapter-402-div-402-l-12046">dô sprach der werde Gâwân:</l>
					<l n="15" xml:id="chapter-402-div-402-l-12047">"herre, swaz ir gebietet,</l>
					<l n="16" xml:id="chapter-402-div-402-l-12048">billîche ir iuch des nietet:</l>
					<l n="17" xml:id="chapter-402-div-402-l-12049">daz ist ouch âne mînen zorn</l>
					<l n="18" xml:id="chapter-402-div-402-l-12050">mit guotem willen gar verkorn."</l>
					<l n="19" xml:id="chapter-402-div-402-l-12051">dô sprach der künec von Ascalûn:</l>
					<l n="20" xml:id="chapter-402-div-402-l-12052">"herre, ir seht wol Schamfanzûn.</l>
					<l n="21" xml:id="chapter-402-div-402-l-12053">dâst mîn swester ûf, ein maget:</l>
					<l n="22" xml:id="chapter-402-div-402-l-12054">swaz munt von schœne hât gesaget,</l>
					<l n="23" xml:id="chapter-402-div-402-l-12055">des hât si volleclîchen teil.</l>
					<l n="24" xml:id="chapter-402-div-402-l-12056">welt irz iu prüeven vür ein heil,</l>
					<l n="25" xml:id="chapter-402-div-402-l-12057">deiswâr sô muoz si sich bewegen</l>
					<l n="26" xml:id="chapter-402-div-402-l-12058">daz si iuwer unz an mich sol phlegen:</l>
					<l n="27" xml:id="chapter-402-div-402-l-12059">ich kum iu schierre dan ich sol.</l>
					<l n="28" xml:id="chapter-402-div-402-l-12060">ouch erbeitet ir mîn vil wol,</l>
					<l n="29" xml:id="chapter-402-div-402-l-12061">gesehet ir die swester mîn:</l>
					<l n="30" xml:id="chapter-402-div-402-l-12062">ir enruocht, wolde ich noch lenger sîn."</l>
				</div>
			</div>
			<div n="403" xml:id="chapter-403" type="chapter" data-level="1">
				<div xml:id="chapter-403-div-403" data-level="2">
					<l n="1" xml:id="chapter-403-div-403-l-12063">"ich sihe iuch gerne, als tuon ich sie.</l>
					<l n="2" xml:id="chapter-403-div-403-l-12064">doch hânt mich grôze vrouwen ie</l>
					<l n="3" xml:id="chapter-403-div-403-l-12065">ir werden handelunge erlân"</l>
					<l n="4" xml:id="chapter-403-div-403-l-12066">sus sprach der stolze Gâwân.</l>
					<l n="5" xml:id="chapter-403-div-403-l-12067">der künec sande einen ritter dar</l>
					<l n="6" xml:id="chapter-403-div-403-l-12068">und enbôt der maget daz si sîn war</l>
					<l n="7" xml:id="chapter-403-div-403-l-12069">sô næme daz langiu wîle</l>
					<l n="8" xml:id="chapter-403-div-403-l-12070">in diuhte ein kurziu île.</l>
					<l n="9" xml:id="chapter-403-div-403-l-12071">Gâwân vuor dar der künec gebôt.</l>
					<l n="10" xml:id="chapter-403-div-403-l-12072">welt ir, noch swîge ich grôzer nôt:</l>
					<l n="11" xml:id="chapter-403-div-403-l-12073">nein, ich wilz iu vürbaz sagen.</l>
					<l n="12" xml:id="chapter-403-div-403-l-12074">strâze und ein phert begunde tragen</l>
					<l n="13" xml:id="chapter-403-div-403-l-12075">Gâwânen gein der porte</l>
					<l n="14" xml:id="chapter-403-div-403-l-12076">an des palas orte.</l>
					<l n="15" xml:id="chapter-403-div-403-l-12077">swer bûwes ie begunde,</l>
					<l n="16" xml:id="chapter-403-div-403-l-12078">baz dan ich sprechen kunde</l>
					<l n="17" xml:id="chapter-403-div-403-l-12079">von dises bûwes veste.</l>
					<l n="18" xml:id="chapter-403-div-403-l-12080">dâ lac ein burc, diu beste</l>
					<l n="19" xml:id="chapter-403-div-403-l-12081">diu ie genant wart ertstift:</l>
					<l n="20" xml:id="chapter-403-div-403-l-12082">unmâzen wît was ir begrift.</l>
					<l n="21" xml:id="chapter-403-div-403-l-12083">der bürge lop sul wir hie lân,</l>
					<l n="22" xml:id="chapter-403-div-403-l-12084">wande ich iu vil ze sagene hân</l>
					<l n="23" xml:id="chapter-403-div-403-l-12085">von sküneges swester, einer maget.</l>
					<l n="24" xml:id="chapter-403-div-403-l-12086">hiest von bûwe vil gesaget:</l>
					<l n="25" xml:id="chapter-403-div-403-l-12087">die prüeve ich rehte als ich sol.</l>
					<l n="26" xml:id="chapter-403-div-403-l-12088">was si schœne, daz stuont ir wol,</l>
					<l n="27" xml:id="chapter-403-div-403-l-12089">und hete si dar zuo rehten muot,</l>
					<l n="28" xml:id="chapter-403-div-403-l-12090">daz was gein werdekeit ir guot,</l>
					<l n="29" xml:id="chapter-403-div-403-l-12091">sô daz ir site und ir sin</l>
					<l n="30" xml:id="chapter-403-div-403-l-12092">was gelîch der marcgrâvîn,</l>
				</div>
			</div>
			<div n="404" xml:id="chapter-404" type="chapter" data-level="1">
				<div xml:id="chapter-404-div-404" data-level="2">
					<l n="1" xml:id="chapter-404-div-404-l-12093">diu dicke von dem Heitstein</l>
					<l n="2" xml:id="chapter-404-div-404-l-12094">über al die marke schein.</l>
					<l n="3" xml:id="chapter-404-div-404-l-12095">wol im derz heimlîche an ir</l>
					<l n="4" xml:id="chapter-404-div-404-l-12096">solde prüeven! des geloubet mir,</l>
					<l n="5" xml:id="chapter-404-div-404-l-12097">der vant kurzwîle dâ</l>
					<l n="6" xml:id="chapter-404-div-404-l-12098">bezzer dan anderswâ.</l>
					<l n="7" xml:id="chapter-404-div-404-l-12099">ich mac des von vrouwen jehen</l>
					<l n="8" xml:id="chapter-404-div-404-l-12100">als mir diu ougen kunnen spehen:</l>
					<l n="9" xml:id="chapter-404-div-404-l-12101">swar ich rede kêre ze guote,</l>
					<l n="10" xml:id="chapter-404-div-404-l-12102">diu bedarf wol zühte huote.</l>
					<l n="11" xml:id="chapter-404-div-404-l-12103">nû hœre dise âventiure</l>
					<l n="12" xml:id="chapter-404-div-404-l-12104">der getriuwe und der gehiure:</l>
					<l n="13" xml:id="chapter-404-div-404-l-12105">ich enruoche um die ungetriuwen.</l>
					<l n="14" xml:id="chapter-404-div-404-l-12106">mit dürkelen triuwen</l>
					<l n="15" xml:id="chapter-404-div-404-l-12107">hânt si alle ir sælekeit verlorn:</l>
					<l n="16" xml:id="chapter-404-div-404-l-12108">des muoz ir sêle lîden zorn.</l>
					<l n="17" xml:id="chapter-404-div-404-l-12109">ûf den hof dort vür den palas reit</l>
					<l n="18" xml:id="chapter-404-div-404-l-12110">Gâwân gein der gesellekeit,</l>
					<l n="19" xml:id="chapter-404-div-404-l-12111">als in der künec sande,</l>
					<l n="20" xml:id="chapter-404-div-404-l-12112">der sich selben an im schande.</l>
					<l n="21" xml:id="chapter-404-div-404-l-12113">ein ritter, der in brâhte dar,</l>
					<l n="22" xml:id="chapter-404-div-404-l-12114">in vuorte dâ saz wol gevar</l>
					<l n="23" xml:id="chapter-404-div-404-l-12115">Antikonîe diu künegin.</l>
					<l n="24" xml:id="chapter-404-div-404-l-12116">sol wîplîch êre sîn gewin,</l>
					<l n="25" xml:id="chapter-404-div-404-l-12117">des koufes hete si vil gephlegen</l>
					<l n="26" xml:id="chapter-404-div-404-l-12118">und alles valsches sich bewegen:</l>
					<l n="27" xml:id="chapter-404-div-404-l-12119">dâ mite ir kiusche prîs erwarp.</l>
					<l n="28" xml:id="chapter-404-div-404-l-12120">ouwê daz sô vruo erstarp</l>
					<l n="29" xml:id="chapter-404-div-404-l-12121">von Veldeke der wîse man!</l>
					<l n="30" xml:id="chapter-404-div-404-l-12122">der kunde si baz gelobet hân.</l>
				</div>
			</div>
			<div n="405" xml:id="chapter-405" type="chapter" data-level="1">
				<div xml:id="chapter-405-div-405" data-level="2">
					<l n="1" xml:id="chapter-405-div-405-l-12123">dô Gâwân die maget ersach,</l>
					<l n="2" xml:id="chapter-405-div-405-l-12124">der bote gienc nâher unde sprach</l>
					<l n="3" xml:id="chapter-405-div-405-l-12125">al daz der künec werben hiez.</l>
					<l n="4" xml:id="chapter-405-div-405-l-12126">diu künegîn dô niht enliez,</l>
					<l n="5" xml:id="chapter-405-div-405-l-12127">si enspræche: "herre, gêt nâher mir.</l>
					<l n="6" xml:id="chapter-405-div-405-l-12128">mîner zühte meister daz sît ir:</l>
					<l n="7" xml:id="chapter-405-div-405-l-12129">nû gebietet unde lêret.</l>
					<l n="8" xml:id="chapter-405-div-405-l-12130">wirt iu kurzwîle gemêret,</l>
					<l n="9" xml:id="chapter-405-div-405-l-12131">daz muoz an iuwerm gebote sîn.</l>
					<l n="10" xml:id="chapter-405-div-405-l-12132">sît daz iuch der bruoder mîn</l>
					<l n="11" xml:id="chapter-405-div-405-l-12133">mir bevolhen hât sô wol,</l>
					<l n="12" xml:id="chapter-405-div-405-l-12134">ich küsse iuch, ob ich küssen sol.</l>
					<l n="13" xml:id="chapter-405-div-405-l-12135">nû gebiet nâch iuwern mâzen</l>
					<l n="14" xml:id="chapter-405-div-405-l-12136">mîn tuon oder mîn lâzen."</l>
					<l n="15" xml:id="chapter-405-div-405-l-12137">mit grôzer zuht si vor im stuont.</l>
					<l n="16" xml:id="chapter-405-div-405-l-12138">Gâwân sprach: "vrouwe, iuwer munt</l>
					<l n="17" xml:id="chapter-405-div-405-l-12139">ist sô küssenlîch getân,</l>
					<l n="18" xml:id="chapter-405-div-405-l-12140">ich sol iuwern kus mit gruoze hân."</l>
					<l n="19" xml:id="chapter-405-div-405-l-12141">ir munt was heiz, dicke und rôt,</l>
					<l n="20" xml:id="chapter-405-div-405-l-12142">dar an Gâwân den sînen bôt:</l>
					<l n="21" xml:id="chapter-405-div-405-l-12143">dâ ergienc ein kus ungastlîch.</l>
					<l n="22" xml:id="chapter-405-div-405-l-12144">zuo der megede zühte rîch</l>
					<l n="23" xml:id="chapter-405-div-405-l-12145">saz der wol geborne gast.</l>
					<l n="24" xml:id="chapter-405-div-405-l-12146">süezer rede in niht gebrast</l>
					<l n="25" xml:id="chapter-405-div-405-l-12147">beidenthalp mit triuwen:</l>
					<l n="26" xml:id="chapter-405-div-405-l-12148">si kunden wol geniuwen,</l>
					<l n="27" xml:id="chapter-405-div-405-l-12149">er sîne bete, si ir versagen.</l>
					<l n="28" xml:id="chapter-405-div-405-l-12150">daz begunde er herzenlîche klagen:</l>
					<l n="29" xml:id="chapter-405-div-405-l-12151">ouch bat er si genâden vil.</l>
					<l n="30" xml:id="chapter-405-div-405-l-12152">diu maget sprach als ich iu sagen wil:</l>
				</div>
			</div>
			<div n="406" xml:id="chapter-406" type="chapter" data-level="1">
				<div xml:id="chapter-406-div-406" data-level="2">
					<l n="1" xml:id="chapter-406-div-406-l-12153">"herre, sît ir anders kluoc,</l>
					<l n="2" xml:id="chapter-406-div-406-l-12154">sô mac es dunken iuch genuoc.</l>
					<l n="3" xml:id="chapter-406-div-406-l-12155">ich erbiutez iu durch mîns bruoder bete,</l>
					<l n="4" xml:id="chapter-406-div-406-l-12156">daz ez Amphlîse Gahmurete</l>
					<l n="5" xml:id="chapter-406-div-406-l-12157">mînem œheim nie baz erbôt,</l>
					<l n="6" xml:id="chapter-406-div-406-l-12158">âne bî ligen (mîn triuwe ein lôt</l>
					<l n="7" xml:id="chapter-406-div-406-l-12159">an dem orte vürbaz wæge,</l>
					<l n="8" xml:id="chapter-406-div-406-l-12160">der uns wegens ze rehte phlæge),</l>
					<l n="9" xml:id="chapter-406-div-406-l-12161">und enweiz doch, herre, wer ir sît,</l>
					<l n="10" xml:id="chapter-406-div-406-l-12162">doch ir an sô kurzer zît</l>
					<l n="11" xml:id="chapter-406-div-406-l-12163">welt mîne minne hân."</l>
					<l n="12" xml:id="chapter-406-div-406-l-12164">dô sprach der werde Gâwân:</l>
					<l n="13" xml:id="chapter-406-div-406-l-12165">"mich lêret mîner künde sin,</l>
					<l n="14" xml:id="chapter-406-div-406-l-12166">ich sage iu, vrouwe, daz ich bin</l>
					<l n="15" xml:id="chapter-406-div-406-l-12167">mîner basen bruodersun.</l>
					<l n="16" xml:id="chapter-406-div-406-l-12168">welt ir mir genâde tuon,</l>
					<l n="17" xml:id="chapter-406-div-406-l-12169">daz enlât niht durch mînen art:</l>
					<l n="18" xml:id="chapter-406-div-406-l-12170">derst gein iuwerm sô bewart,</l>
					<l n="19" xml:id="chapter-406-div-406-l-12171">daz si beide al gelîche stênt</l>
					<l n="20" xml:id="chapter-406-div-406-l-12172">und in rehter mâze gênt."</l>
					<l n="21" xml:id="chapter-406-div-406-l-12173">ein maget begunde in schenken,</l>
					<l n="22" xml:id="chapter-406-div-406-l-12174">dar nâch schier von in wenken.</l>
					<l n="23" xml:id="chapter-406-div-406-l-12175">mêr vrouwen dennoch dâ sâzen,</l>
					<l n="24" xml:id="chapter-406-div-406-l-12176">die ouch des niht vergâzen,</l>
					<l n="25" xml:id="chapter-406-div-406-l-12177">si giengen und schuofen um ir phlege.</l>
					<l n="26" xml:id="chapter-406-div-406-l-12178">ouch was der ritter von dem wege,</l>
					<l n="27" xml:id="chapter-406-div-406-l-12179">der in dar brâhte.</l>
					<l n="28" xml:id="chapter-406-div-406-l-12180">Gâwân des gedâhte,</l>
					<l n="29" xml:id="chapter-406-div-406-l-12181">dô si alle von im kômen ûz,</l>
					<l n="30" xml:id="chapter-406-div-406-l-12182">daz dicke den grôzen strûz</l>
				</div>
			</div>
			<div n="407" xml:id="chapter-407" type="chapter" data-level="1">
				<div xml:id="chapter-407-div-407" data-level="2">
					<l n="1" xml:id="chapter-407-div-407-l-12183">væhet ein vil kranker ar.</l>
					<l n="2" xml:id="chapter-407-div-407-l-12184">er greif ir under den mantel dar.</l>
					<l n="3" xml:id="chapter-407-div-407-l-12185">ich wæne, er ruorte irz hüffelîn:</l>
					<l n="4" xml:id="chapter-407-div-407-l-12186">des wart gemêret sîn pîn.</l>
					<l n="5" xml:id="chapter-407-div-407-l-12187">von der liebe alsolhe nôt gewan</l>
					<l n="6" xml:id="chapter-407-div-407-l-12188">beidiu maget und ouch der man,</l>
					<l n="7" xml:id="chapter-407-div-407-l-12189">daz dâ nâch was ein dinc geschehen,</l>
					<l n="8" xml:id="chapter-407-div-407-l-12190">hetenz übel ougen niht ersehen:</l>
					<l n="9" xml:id="chapter-407-div-407-l-12191">des willen si beide wâren bereit:</l>
					<l n="10" xml:id="chapter-407-div-407-l-12192">nû seht, dô nâht ir herzeleit:</l>
					<l n="11" xml:id="chapter-407-div-407-l-12193">dô gienc zer tür in aldâ</l>
					<l n="12" xml:id="chapter-407-div-407-l-12194">ein ritter blanc, wande er was grâ.</l>
					<l n="13" xml:id="chapter-407-div-407-l-12195">ein wâfenheiz er nande</l>
					<l n="14" xml:id="chapter-407-div-407-l-12196">Gâwânen, dô er in erkande.</l>
					<l n="15" xml:id="chapter-407-div-407-l-12197">dâ bî er dicke lûte schrei:</l>
					<l n="16" xml:id="chapter-407-div-407-l-12198">"ouwê unde heiâ hei</l>
					<l n="17" xml:id="chapter-407-div-407-l-12199">mîns herren, den ir sluoget!</l>
					<l n="18" xml:id="chapter-407-div-407-l-12200">daz iuch des niht genuoget,</l>
					<l n="19" xml:id="chapter-407-div-407-l-12201">ir ennôtzoget ouch sîn tohter hie!"</l>
					<l n="20" xml:id="chapter-407-div-407-l-12202">dem wâfenheiz man volget ie:</l>
					<l n="21" xml:id="chapter-407-div-407-l-12203">der selbe site aldâ geschach.</l>
					<l n="22" xml:id="chapter-407-div-407-l-12204">Gâwân zer juncvrouwen sprach:</l>
					<l n="23" xml:id="chapter-407-div-407-l-12205">"vrouwe, nû gebet iuwern rât:</l>
					<l n="24" xml:id="chapter-407-div-407-l-12206">unser enwederz niht vil wer hie hât."</l>
					<l n="25" xml:id="chapter-407-div-407-l-12207">er sprach: "wan hete ich doch mîn swert!"</l>
					<l n="26" xml:id="chapter-407-div-407-l-12208">dô sprach diu juncvrouwe wert:</l>
					<l n="27" xml:id="chapter-407-div-407-l-12209">"wir suln ze wer uns ziehen,</l>
					<l n="28" xml:id="chapter-407-div-407-l-12210">ûf jenen turm dort vliehen,</l>
					<l n="29" xml:id="chapter-407-div-407-l-12211">der bî mîner kemenâten stêt.</l>
					<l n="30" xml:id="chapter-407-div-407-l-12212">genædeclîche ez lîhte ergêt."</l>
				</div>
			</div>
			<div n="408" xml:id="chapter-408" type="chapter" data-level="1">
				<div xml:id="chapter-408-div-408" data-level="2">
					<l n="1" xml:id="chapter-408-div-408-l-12213">hie der ritter, dort der koufman.</l>
					<l n="2" xml:id="chapter-408-div-408-l-12214">diu juncvrouwe erhôrte sân</l>
					<l n="3" xml:id="chapter-408-div-408-l-12215">den bovel komen ûz der stat.</l>
					<l n="4" xml:id="chapter-408-div-408-l-12216">mit Gâwân si gein dem turne trat,</l>
					<l n="5" xml:id="chapter-408-div-408-l-12217">ir vriunt muoste kummer lîden.</l>
					<l n="6" xml:id="chapter-408-div-408-l-12218">si bat siz dicke mîden:</l>
					<l n="7" xml:id="chapter-408-div-408-l-12219">ir kradem und ir dôz was sô,</l>
					<l n="8" xml:id="chapter-408-div-408-l-12220">daz er ir deheiner marcte dô.</l>
					<l n="9" xml:id="chapter-408-div-408-l-12221">durch strît si drungen gein der tür.</l>
					<l n="10" xml:id="chapter-408-div-408-l-12222">Gâwân stuont ze wer dar vür,</l>
					<l n="11" xml:id="chapter-408-div-408-l-12223">ir in^ gên er bewarte:</l>
					<l n="12" xml:id="chapter-408-div-408-l-12224">einen rigel der den turn besparte,</l>
					<l n="13" xml:id="chapter-408-div-408-l-12225">den zucte er ûz der mûre.</l>
					<l n="14" xml:id="chapter-408-div-408-l-12226">sîn arge nâchgebûre</l>
					<l n="15" xml:id="chapter-408-div-408-l-12227">entwichen im dicke mit ir schar.</l>
					<l n="16" xml:id="chapter-408-div-408-l-12228">diu künegîn lief her und dar,</l>
					<l n="17" xml:id="chapter-408-div-408-l-12229">ob ûf dem turne iht wære ze wer</l>
					<l n="18" xml:id="chapter-408-div-408-l-12230">gein disem ungetriuwen her.</l>
					<l n="19" xml:id="chapter-408-div-408-l-12231">dô vant diu maget reine</l>
					<l n="20" xml:id="chapter-408-div-408-l-12232">ein schâchzabelgesteine</l>
					<l n="21" xml:id="chapter-408-div-408-l-12233">und ein bret, wol erleget wît:</l>
					<l n="22" xml:id="chapter-408-div-408-l-12234">daz brâhte si Gâwâne in den strît.</l>
					<l n="23" xml:id="chapter-408-div-408-l-12235">an einem îsenînen ringe ez hienc,</l>
					<l n="24" xml:id="chapter-408-div-408-l-12236">dâ mit ez Gâwân emphienc.</l>
					<l n="25" xml:id="chapter-408-div-408-l-12237">ûf disen vierecken schilt</l>
					<l n="26" xml:id="chapter-408-div-408-l-12238">was schâchzabels vil gespilt:</l>
					<l n="27" xml:id="chapter-408-div-408-l-12239">der wart im sêre zehouwen.</l>
					<l n="28" xml:id="chapter-408-div-408-l-12240">nû hœrt ouch von der vrouwen:</l>
					<l n="29" xml:id="chapter-408-div-408-l-12241">ez wære künec oder roch,</l>
					<l n="30" xml:id="chapter-408-div-408-l-12242">daz warf si gein den vînden doch.</l>
				</div>
			</div>
			<div n="409" xml:id="chapter-409" type="chapter" data-level="1">
				<div xml:id="chapter-409-div-409" data-level="2">
					<l n="1" xml:id="chapter-409-div-409-l-12243">ez was grôz und swære:</l>
					<l n="2" xml:id="chapter-409-div-409-l-12244">man saget von ir diu mære,</l>
					<l n="3" xml:id="chapter-409-div-409-l-12245">swen dâ erreichte ir wurfes swanc,</l>
					<l n="4" xml:id="chapter-409-div-409-l-12246">der strûchte âne sînen danc.</l>
					<l n="5" xml:id="chapter-409-div-409-l-12247">diu küneginne rîche</l>
					<l n="6" xml:id="chapter-409-div-409-l-12248">streit dâ ritterlîche:</l>
					<l n="7" xml:id="chapter-409-div-409-l-12249">bî Gâwâne si werlîche schein,</l>
					<l n="8" xml:id="chapter-409-div-409-l-12250">daz diu koufwîp ze Tolenstein</l>
					<l n="9" xml:id="chapter-409-div-409-l-12251">an der vasnaht nie baz gestriten,</l>
					<l n="10" xml:id="chapter-409-div-409-l-12252">wan si tuontz von gampelsiten</l>
					<l n="11" xml:id="chapter-409-div-409-l-12253">und müent âne nôt ir lîp.</l>
					<l n="12" xml:id="chapter-409-div-409-l-12254">swâ harnasrâmec wirt ein wîp,</l>
					<l n="13" xml:id="chapter-409-div-409-l-12255">diu hât ir rehtes vergezzen,</l>
					<l n="14" xml:id="chapter-409-div-409-l-12256">sol man ir kiusche mezzen,</l>
					<l n="15" xml:id="chapter-409-div-409-l-12257">si entuoz dan durch ir triuwe.</l>
					<l n="16" xml:id="chapter-409-div-409-l-12258">Antikonîen riuwe</l>
					<l n="17" xml:id="chapter-409-div-409-l-12259">wart ze Schanfanzûn erzeiget</l>
					<l n="18" xml:id="chapter-409-div-409-l-12260">und ir hôher muot geneiget.</l>
					<l n="19" xml:id="chapter-409-div-409-l-12261">in strîte si sêre weinde:</l>
					<l n="20" xml:id="chapter-409-div-409-l-12262">wol si daz bescheinde,</l>
					<l n="21" xml:id="chapter-409-div-409-l-12263">daz vriuntlîch liebe ist stæte.</l>
					<l n="22" xml:id="chapter-409-div-409-l-12264">waz Gâwân dô tæte?</l>
					<l n="23" xml:id="chapter-409-div-409-l-12265">swenne im diu muoze geschach,</l>
					<l n="24" xml:id="chapter-409-div-409-l-12266">daz er die maget rehte ersach,</l>
					<l n="25" xml:id="chapter-409-div-409-l-12267">ir munt, ir ougen und ir nasen.</l>
					<l n="26" xml:id="chapter-409-div-409-l-12268">baz geschicket an spizze hasen,</l>
					<l n="27" xml:id="chapter-409-div-409-l-12269">ich wæne den gesâht ir nie,</l>
					<l n="28" xml:id="chapter-409-div-409-l-12270">dan si was dort unde hie,</l>
					<l n="29" xml:id="chapter-409-div-409-l-12271">zwischen der hüffe und ir brust.</l>
					<l n="30" xml:id="chapter-409-div-409-l-12272">minne gernde gelust</l>
				</div>
			</div>
			<div n="410" xml:id="chapter-410" type="chapter" data-level="1">
				<div xml:id="chapter-410-div-410" data-level="2">
					<l n="1" xml:id="chapter-410-div-410-l-12273">kunde ir lîp vil wol gereizen.</l>
					<l n="2" xml:id="chapter-410-div-410-l-12274">ir engesâht nie âmeizen,</l>
					<l n="3" xml:id="chapter-410-div-410-l-12275">diu bezzers gelenkes phlac,</l>
					<l n="4" xml:id="chapter-410-div-410-l-12276">dan si was dâ der gürtel lac.</l>
					<l n="5" xml:id="chapter-410-div-410-l-12277">daz gap ir gesellen</l>
					<l n="6" xml:id="chapter-410-div-410-l-12278">Gâwâne manlîch ellen.</l>
					<l n="7" xml:id="chapter-410-div-410-l-12279">si tûrte mit im in der nôt.</l>
					<l n="8" xml:id="chapter-410-div-410-l-12280">sîn benandez gîsel was der tôt</l>
					<l n="9" xml:id="chapter-410-div-410-l-12281">und anders dehein gedinge.</l>
					<l n="10" xml:id="chapter-410-div-410-l-12282">Gâwânen wac vil ringe</l>
					<l n="11" xml:id="chapter-410-div-410-l-12283">vînde haz, swenne er die maget erkôs:</l>
					<l n="12" xml:id="chapter-410-div-410-l-12284">dâ von ir vil den lîp verlôs.</l>
					<l n="13" xml:id="chapter-410-div-410-l-12285">dô kom der künec Vergulaht.</l>
					<l n="14" xml:id="chapter-410-div-410-l-12286">der sach die strîteclîchen maht</l>
					<l n="15" xml:id="chapter-410-div-410-l-12287">gein Gâwâne kriegen.</l>
					<l n="16" xml:id="chapter-410-div-410-l-12288">ich enwolde iuch denne triegen,</l>
					<l n="17" xml:id="chapter-410-div-410-l-12289">sô enmac ich in niht beschœnen,</l>
					<l n="18" xml:id="chapter-410-div-410-l-12290">er enwelle sich selben hœnen</l>
					<l n="19" xml:id="chapter-410-div-410-l-12291">an sînem werden gaste.</l>
					<l n="20" xml:id="chapter-410-div-410-l-12292">der stuont ze wer al vaste.</l>
					<l n="21" xml:id="chapter-410-div-410-l-12293">dô tet der wirt selbe schîn,</l>
					<l n="22" xml:id="chapter-410-div-410-l-12294">daz mich riuwet Gandîn,</l>
					<l n="23" xml:id="chapter-410-div-410-l-12295">der künec von Anschouwe,</l>
					<l n="24" xml:id="chapter-410-div-410-l-12296">daz ein sô werdiu vrouwe,</l>
					<l n="25" xml:id="chapter-410-div-410-l-12297">sîn tohter, ie den sun gebar,</l>
					<l n="26" xml:id="chapter-410-div-410-l-12298">der mit ungetriuwer schar</l>
					<l n="27" xml:id="chapter-410-div-410-l-12299">sîn volc bat sêre strîten.</l>
					<l n="28" xml:id="chapter-410-div-410-l-12300">Gâwân muoste bîten</l>
					<l n="29" xml:id="chapter-410-div-410-l-12301">unz der künec gewâpent wart:</l>
					<l n="30" xml:id="chapter-410-div-410-l-12302">er huop sich selbe an strîtes vart.</l>
				</div>
			</div>
			<div n="411" xml:id="chapter-411" type="chapter" data-level="1">
				<div xml:id="chapter-411-div-411" data-level="2">
					<l n="1" xml:id="chapter-411-div-411-l-12303">Gâwân dô muoste entwîchen,</l>
					<l n="2" xml:id="chapter-411-div-411-l-12304">doch unlasterlîchen:</l>
					<l n="3" xml:id="chapter-411-div-411-l-12305">under sturnes tür er wart getân.</l>
					<l n="4" xml:id="chapter-411-div-411-l-12306">nû seht, dô kom der selbe man,</l>
					<l n="5" xml:id="chapter-411-div-411-l-12307">der in kamphlîche ane ê sprach:</l>
					<l n="6" xml:id="chapter-411-div-411-l-12308">vor Artûse daz geschach.</l>
					<l n="7" xml:id="chapter-411-div-411-l-12309">der lantgrâve Kingrimursel</l>
					<l n="8" xml:id="chapter-411-div-411-l-12310">gram durch swarten und durch vel,</l>
					<l n="9" xml:id="chapter-411-div-411-l-12311">durch Gâwâns nôt sîn hende er want,</l>
					<l n="10" xml:id="chapter-411-div-411-l-12312">wan des was sîn triuwe phant,</l>
					<l n="11" xml:id="chapter-411-div-411-l-12313">daz er dâ solde haben vride,</l>
					<l n="12" xml:id="chapter-411-div-411-l-12314">ez enwære daz eines mannes lide</l>
					<l n="13" xml:id="chapter-411-div-411-l-12315">in in kamphe twungen.</l>
					<l n="14" xml:id="chapter-411-div-411-l-12316">die alden und die jungen</l>
					<l n="15" xml:id="chapter-411-div-411-l-12317">treip er von dem turne wider:</l>
					<l n="16" xml:id="chapter-411-div-411-l-12318">den hiez der künec brechen nider.</l>
					<l n="17" xml:id="chapter-411-div-411-l-12319">Kingrimursel dô sprach</l>
					<l n="18" xml:id="chapter-411-div-411-l-12320">hin ûf dâ er Gâwânen sach:</l>
					<l n="19" xml:id="chapter-411-div-411-l-12321">"helt, gip mir vride ze dir dar în.</l>
					<l n="20" xml:id="chapter-411-div-411-l-12322">ich wil geselleclîchen pîn</l>
					<l n="21" xml:id="chapter-411-div-411-l-12323">mit dir hân in dirre nôt.</l>
					<l n="22" xml:id="chapter-411-div-411-l-12324">mich muoz der künec slahen tôt</l>
					<l n="23" xml:id="chapter-411-div-411-l-12325">oder ich behalde dir dîn leben."</l>
					<l n="24" xml:id="chapter-411-div-411-l-12326">Gâwân den vride begunde geben:</l>
					<l n="25" xml:id="chapter-411-div-411-l-12327">der lantgrâve spranc zuo zim dar.</l>
					<l n="26" xml:id="chapter-411-div-411-l-12328">des zwîvelte diu ûzer schar:</l>
					<l n="27" xml:id="chapter-411-div-411-l-12329">er was ouch burcgrâve aldâ.</l>
					<l n="28" xml:id="chapter-411-div-411-l-12330">si wæren junc oder grâ,</l>
					<l n="29" xml:id="chapter-411-div-411-l-12331">die blûcten an ir strîte.</l>
					<l n="30" xml:id="chapter-411-div-411-l-12332">Gâwân spranc an die wîte,</l>
				</div>
			</div>
			<div n="412" xml:id="chapter-412" type="chapter" data-level="1">
				<div xml:id="chapter-412-div-412" data-level="2">
					<l n="1" xml:id="chapter-412-div-412-l-12333">als tet ouch Kingrimursel:</l>
					<l n="2" xml:id="chapter-412-div-412-l-12334">gein ellen si beide wâren snel.</l>
					<l n="3" xml:id="chapter-412-div-412-l-12335">der künec mande die sîne:</l>
					<l n="4" xml:id="chapter-412-div-412-l-12336">"wie lange sul wir pîne</l>
					<l n="5" xml:id="chapter-412-div-412-l-12337">von disen zwein mannen phlegen?</l>
					<l n="6" xml:id="chapter-412-div-412-l-12338">mîns vetern sun hât sich bewegen,</l>
					<l n="7" xml:id="chapter-412-div-412-l-12339">er wil ernern disen man,</l>
					<l n="8" xml:id="chapter-412-div-412-l-12340">der mir den schaden hât getân,</l>
					<l n="9" xml:id="chapter-412-div-412-l-12341">den er billîcher ræche,</l>
					<l n="10" xml:id="chapter-412-div-412-l-12342">ob im ellens niht gebræche."</l>
					<l n="11" xml:id="chapter-412-div-412-l-12343">genuoge, dens ir triuwe jach,</l>
					<l n="12" xml:id="chapter-412-div-412-l-12344">kurn einen der zem künege sprach:</l>
					<l n="13" xml:id="chapter-412-div-412-l-12345">"herre, müeze wirz iu sagen,</l>
					<l n="14" xml:id="chapter-412-div-412-l-12346">der lantgrâve ist unerslagen</l>
					<l n="15" xml:id="chapter-412-div-412-l-12347">hie von maneger hende.</l>
					<l n="16" xml:id="chapter-412-div-412-l-12348">got iuch an site wende,</l>
					<l n="17" xml:id="chapter-412-div-412-l-12349">die man iu vervâhe baz.</l>
					<l n="18" xml:id="chapter-412-div-412-l-12350">werltlîch prîs iu sînen haz</l>
					<l n="19" xml:id="chapter-412-div-412-l-12351">teilt, erslahet ir iuwern gast:</l>
					<l n="20" xml:id="chapter-412-div-412-l-12352">ir ladet ûf iuch der schanden last.</l>
					<l n="21" xml:id="chapter-412-div-412-l-12353">sôst der ander iuwer mâc,</l>
					<l n="22" xml:id="chapter-412-div-412-l-12354">in des geleite ir disen bâc</l>
					<l n="23" xml:id="chapter-412-div-412-l-12355">hebet, daz sult ir lâzen:</l>
					<l n="24" xml:id="chapter-412-div-412-l-12356">ir sît dâ von verwâzen.</l>
					<l n="25" xml:id="chapter-412-div-412-l-12357">nû gebet uns einen vride her,</l>
					<l n="26" xml:id="chapter-412-div-412-l-12358">die wîle daz dirre tac gewer:</l>
					<l n="27" xml:id="chapter-412-div-412-l-12359">der vride sî ouch dise naht.</l>
					<l n="28" xml:id="chapter-412-div-412-l-12360">wes ir iuch drum habet bedâht,</l>
					<l n="29" xml:id="chapter-412-div-412-l-12361">daz stêt dannoch zuiwer hant,</l>
					<l n="30" xml:id="chapter-412-div-412-l-12362">ir sît geprîset oder geschant.</l>
				</div>
			</div>
			<div n="413" xml:id="chapter-413" type="chapter" data-level="1">
				<div xml:id="chapter-413-div-413" data-level="2">
					<l n="1" xml:id="chapter-413-div-413-l-12363">mîn vrouwe Antikonîe,</l>
					<l n="2" xml:id="chapter-413-div-413-l-12364">vor valscheit diu vrîe,</l>
					<l n="3" xml:id="chapter-413-div-413-l-12365">dort al weinde bî im stêt.</l>
					<l n="4" xml:id="chapter-413-div-413-l-12366">ob iu daz niht ze herzen gêt,</l>
					<l n="5" xml:id="chapter-413-div-413-l-12367">sît iuch beide ein muoter truoc,</l>
					<l n="6" xml:id="chapter-413-div-413-l-12368">sô gedenket, herre, ob ir sît kluoc,</l>
					<l n="7" xml:id="chapter-413-div-413-l-12369">ir sandet in der megede her:</l>
					<l n="8" xml:id="chapter-413-div-413-l-12370">wære niemen sîns geleites wer,</l>
					<l n="9" xml:id="chapter-413-div-413-l-12371">er solde iedoch durch si genesen."</l>
					<l n="10" xml:id="chapter-413-div-413-l-12372">der künec liez einen vride wesen,</l>
					<l n="11" xml:id="chapter-413-div-413-l-12373">unz er sich baz bespræche</l>
					<l n="12" xml:id="chapter-413-div-413-l-12374">wie er sînen vater ræche.</l>
					<l n="13" xml:id="chapter-413-div-413-l-12375">unschuldec was her Gâwân:</l>
					<l n="14" xml:id="chapter-413-div-413-l-12376">ez hete ein ander man getân,</l>
					<l n="15" xml:id="chapter-413-div-413-l-12377">wande der stolze Ehkunat</l>
					<l n="16" xml:id="chapter-413-div-413-l-12378">eine lanzen durch in lêrte phat.</l>
					<l n="17" xml:id="chapter-413-div-413-l-12379">dô er Jofreiden fîz îdôl</l>
					<l n="18" xml:id="chapter-413-div-413-l-12380">vuorte gegen Barbigôl,</l>
					<l n="19" xml:id="chapter-413-div-413-l-12381">den er bî Gâwâne vienc,</l>
					<l n="20" xml:id="chapter-413-div-413-l-12382">durch den disiu nôt ergienc.</l>
					<l n="21" xml:id="chapter-413-div-413-l-12383">dô der vride wart getân,</l>
					<l n="22" xml:id="chapter-413-div-413-l-12384">daz volc huop sich von strîte sân,</l>
					<l n="23" xml:id="chapter-413-div-413-l-12385">mennegelîch zen herbergen sîn.</l>
					<l n="24" xml:id="chapter-413-div-413-l-12386">Antikonîe diu künegîn</l>
					<l n="25" xml:id="chapter-413-div-413-l-12387">ir vetern sun vaste ummevienc:</l>
					<l n="26" xml:id="chapter-413-div-413-l-12388">manec kus an sînen munt ergienc,</l>
					<l n="27" xml:id="chapter-413-div-413-l-12389">daz er Gâwânen hete ernert</l>
					<l n="28" xml:id="chapter-413-div-413-l-12390">und sich selben untât erwert.</l>
					<l n="29" xml:id="chapter-413-div-413-l-12391">si sprach: "dû bist mîns vetern sun:</l>
					<l n="30" xml:id="chapter-413-div-413-l-12392">dû kundes durch niemen missetuon."</l>
				</div>
			</div>
			<div n="414" xml:id="chapter-414" type="chapter" data-level="1">
				<div xml:id="chapter-414-div-414" data-level="2">
					<l n="1" xml:id="chapter-414-div-414-l-12393">welt ir hœren, ich tuon iu kunt</l>
					<l n="2" xml:id="chapter-414-div-414-l-12394">wâ von ê sprach mîn munt,</l>
					<l n="3" xml:id="chapter-414-div-414-l-12395">daz lûter gemüete trüebe wart.</l>
					<l n="4" xml:id="chapter-414-div-414-l-12396">gunêrt sî diu strîtes vart,</l>
					<l n="5" xml:id="chapter-414-div-414-l-12397">die ze Schampfanzûn tet Vergulaht,</l>
					<l n="6" xml:id="chapter-414-div-414-l-12398">wan daz was im niht geslaht</l>
					<l n="7" xml:id="chapter-414-div-414-l-12399">von vater noch von muoter.</l>
					<l n="8" xml:id="chapter-414-div-414-l-12400">der junge man vil guoter</l>
					<l n="9" xml:id="chapter-414-div-414-l-12401">von schame leit vil grôzen pîn.</l>
					<l n="10" xml:id="chapter-414-div-414-l-12402">dô sîn swester diu künegîn</l>
					<l n="11" xml:id="chapter-414-div-414-l-12403">in begunde vêhen,</l>
					<l n="12" xml:id="chapter-414-div-414-l-12404">man hôrte in sêre vlêhen.</l>
					<l n="13" xml:id="chapter-414-div-414-l-12405">dô sprach diu juncvrouwe wert:</l>
					<l n="14" xml:id="chapter-414-div-414-l-12406">"her Vergulaht, trüege ichz swert</l>
					<l n="15" xml:id="chapter-414-div-414-l-12407">und wære von gotes gebote ein man,</l>
					<l n="16" xml:id="chapter-414-div-414-l-12408">daz ich schiltes ammet solde hân,</l>
					<l n="17" xml:id="chapter-414-div-414-l-12409">iuwer strîten wære hie gar verdaget.</l>
					<l n="18" xml:id="chapter-414-div-414-l-12410">dô was ich âne wer ein maget,</l>
					<l n="19" xml:id="chapter-414-div-414-l-12411">wan daz ich truoc doch einen schilt,</l>
					<l n="20" xml:id="chapter-414-div-414-l-12412">ûf den ist werdekeit gezilt.</l>
					<l n="21" xml:id="chapter-414-div-414-l-12413">des wâpen sol ich nennen,</l>
					<l n="22" xml:id="chapter-414-div-414-l-12414">ob ir ruochet diu bekennen:</l>
					<l n="23" xml:id="chapter-414-div-414-l-12415">guot gebærde und kiuscher site.</l>
					<l n="24" xml:id="chapter-414-div-414-l-12416">den zweien wont vil stæte mite.</l>
					<l n="25" xml:id="chapter-414-div-414-l-12417">den bôt ich vür den ritter mîn,</l>
					<l n="26" xml:id="chapter-414-div-414-l-12418">den ir mir sandet dâ her în:</l>
					<l n="27" xml:id="chapter-414-div-414-l-12419">anders schermes hete ich niht.</l>
					<l n="28" xml:id="chapter-414-div-414-l-12420">swâ man iuch nû bî wandel siht,</l>
					<l n="29" xml:id="chapter-414-div-414-l-12421">ir habet doch an mir missetân,</l>
					<l n="30" xml:id="chapter-414-div-414-l-12422">ob wîplîch prîs sîn rehte sol hân:</l>
				</div>
			</div>
			<div n="415" xml:id="chapter-415" type="chapter" data-level="1">
				<div xml:id="chapter-415-div-415" data-level="2">
					<l n="1" xml:id="chapter-415-div-415-l-12423">ich hôrte ie sagen, swâz sô gezôch</l>
					<l n="2" xml:id="chapter-415-div-415-l-12424">daz man gein wîbes scherme vlôch,</l>
					<l n="3" xml:id="chapter-415-div-415-l-12425">dâ solde ellenthaftez jagen</l>
					<l n="4" xml:id="chapter-415-div-415-l-12426">an sînem strîte gar verzagen,</l>
					<l n="5" xml:id="chapter-415-div-415-l-12427">ob dâ wære manlîchiu zuht.</l>
					<l n="6" xml:id="chapter-415-div-415-l-12428">her Vergulaht, iuwers gastes vluht,</l>
					<l n="7" xml:id="chapter-415-div-415-l-12429">die er gein mir tet vür den tôt,</l>
					<l n="8" xml:id="chapter-415-div-415-l-12430">lêrt iuwern prîs noch lasters nôt."</l>
					<l n="9" xml:id="chapter-415-div-415-l-12431">Kingrimursel dô sprach:</l>
					<l n="10" xml:id="chapter-415-div-415-l-12432">"herre, ûf iuwern trôst geschach</l>
					<l n="11" xml:id="chapter-415-div-415-l-12433">daz ich hern Gâwâne</l>
					<l n="12" xml:id="chapter-415-div-415-l-12434">ûf dem Plimizôles plâne</l>
					<l n="13" xml:id="chapter-415-div-415-l-12435">gap vride her in iuwer lant.</l>
					<l n="14" xml:id="chapter-415-div-415-l-12436">iuwer sicherheit was phant,</l>
					<l n="15" xml:id="chapter-415-div-415-l-12437">ob in sîn ellen trüege her,</l>
					<l n="16" xml:id="chapter-415-div-415-l-12438">daz ich des vür iuch würde wer,</l>
					<l n="17" xml:id="chapter-415-div-415-l-12439">in bestüende hie niht wan einec man.</l>
					<l n="18" xml:id="chapter-415-div-415-l-12440">herre, dâ bin ich bekrenket an.</l>
					<l n="19" xml:id="chapter-415-div-415-l-12441">hie sehen mîne genôze zuo:</l>
					<l n="20" xml:id="chapter-415-div-415-l-12442">diz laster ist uns gar ze vruo.</l>
					<l n="21" xml:id="chapter-415-div-415-l-12443">kunnet ir niht vürsten schônen,</l>
					<l n="22" xml:id="chapter-415-div-415-l-12444">wir krenken ouch die krônen.</l>
					<l n="23" xml:id="chapter-415-div-415-l-12445">sol man iuch bî zühten sehen,</l>
					<l n="24" xml:id="chapter-415-div-415-l-12446">sô muoz des iuwer zuht verjehen</l>
					<l n="25" xml:id="chapter-415-div-415-l-12447">daz sippe reicht abe iu an mich.</l>
					<l n="26" xml:id="chapter-415-div-415-l-12448">wære daz ein kebeslîcher slich</l>
					<l n="27" xml:id="chapter-415-div-415-l-12449">mînhalp, swâ uns diu wirt gezilt,</l>
					<l n="28" xml:id="chapter-415-div-415-l-12450">ir hetet iuch gâhes an mir bevilt,</l>
					<l n="29" xml:id="chapter-415-div-415-l-12451">wande ich bin ein ritter doch,</l>
					<l n="30" xml:id="chapter-415-div-415-l-12452">an dem nie valsch wart vunden noch.</l>
				</div>
			</div>
			<div n="416" xml:id="chapter-416" type="chapter" data-level="1">
				<div xml:id="chapter-416-div-416" data-level="2">
					<l n="1" xml:id="chapter-416-div-416-l-12453">ouch sol mîn prîs erwerben</l>
					<l n="2" xml:id="chapter-416-div-416-l-12454">daz ichs âne müeze ersterben:</l>
					<l n="3" xml:id="chapter-416-div-416-l-12455">des ich vil wol getrûwe gote.</l>
					<l n="4" xml:id="chapter-416-div-416-l-12456">des sî mîn sælde gein im bote.</l>
					<l n="5" xml:id="chapter-416-div-416-l-12457">ouch swâ diz mære wirt vernomen,</l>
					<l n="6" xml:id="chapter-416-div-416-l-12458">Artûs swestersun sî komen</l>
					<l n="7" xml:id="chapter-416-div-416-l-12459">in mînem geleite ûf Schampfanzûn,</l>
					<l n="8" xml:id="chapter-416-div-416-l-12460">Franzois oder Bertûn,</l>
					<l n="9" xml:id="chapter-416-div-416-l-12461">Provenzâl oder Burgunjois,</l>
					<l n="10" xml:id="chapter-416-div-416-l-12462">Galiciâne und die von Punturtois,</l>
					<l n="11" xml:id="chapter-416-div-416-l-12463">erhœrent die Gâwânes nôt,</l>
					<l n="12" xml:id="chapter-416-div-416-l-12464">hân ich prîs, derst denne tôt.</l>
					<l n="13" xml:id="chapter-416-div-416-l-12465">mir vrumt sîn angestlîcher strît</l>
					<l n="14" xml:id="chapter-416-div-416-l-12466">vil engez lop. mîn laster wît</l>
					<l n="15" xml:id="chapter-416-div-416-l-12467">daz sol mir vreude swenden</l>
					<l n="16" xml:id="chapter-416-div-416-l-12468">und mich ûf êren phenden."</l>
					<l n="17" xml:id="chapter-416-div-416-l-12469">dô disiu rede was getân,</l>
					<l n="18" xml:id="chapter-416-div-416-l-12470">dô stuont dâ einer sküneges man,</l>
					<l n="19" xml:id="chapter-416-div-416-l-12471">der was geheizen Liddamus.</l>
					<l n="20" xml:id="chapter-416-div-416-l-12472">Kîôt in selbe nennet sus.</l>
					<l n="21" xml:id="chapter-416-div-416-l-12473">Kîôt laschantiure hiez,</l>
					<l n="22" xml:id="chapter-416-div-416-l-12474">den sîn kunst des niht erliez,</l>
					<l n="23" xml:id="chapter-416-div-416-l-12475">er ensünge und spræche sô,</l>
					<l n="24" xml:id="chapter-416-div-416-l-12476">des noch genuoge werdent vrô.</l>
					<l n="25" xml:id="chapter-416-div-416-l-12477">Kîôt ist ein Provenzâl,</l>
					<l n="26" xml:id="chapter-416-div-416-l-12478">der dise âventiur von Parzivâl</l>
					<l n="27" xml:id="chapter-416-div-416-l-12479">heidensch geschriben sach.</l>
					<l n="28" xml:id="chapter-416-div-416-l-12480">swaz er en franzois dâ von gesprach,</l>
					<l n="29" xml:id="chapter-416-div-416-l-12481">bin ich niht der witze laz,</l>
					<l n="30" xml:id="chapter-416-div-416-l-12482">daz sage ich tiuschen vürbaz.</l>
				</div>
			</div>
			<div n="417" xml:id="chapter-417" type="chapter" data-level="1">
				<div xml:id="chapter-417-div-417" data-level="2">
					<l n="1" xml:id="chapter-417-div-417-l-12483">dô sprach der vürste Liddamûs:</l>
					<l n="2" xml:id="chapter-417-div-417-l-12484">"waz solde der in mîns herren hûs,</l>
					<l n="3" xml:id="chapter-417-div-417-l-12485">der im sînen vater sluoc</l>
					<l n="4" xml:id="chapter-417-div-417-l-12486">undz laster im sô nâhe truoc?</l>
					<l n="5" xml:id="chapter-417-div-417-l-12487">ist mîn herre wert bekant,</l>
					<l n="6" xml:id="chapter-417-div-417-l-12488">daz richet alhie sîn selbes hant:</l>
					<l n="7" xml:id="chapter-417-div-417-l-12489">sô gelte ein tôt den andern tôt.</l>
					<l n="8" xml:id="chapter-417-div-417-l-12490">ich wæne gelîche sîn die nôt."</l>
					<l n="9" xml:id="chapter-417-div-417-l-12491">nû seht ir wie Gâwân dô stuont:</l>
					<l n="10" xml:id="chapter-417-div-417-l-12492">alrêst was im grôz angest kunt.</l>
					<l n="11" xml:id="chapter-417-div-417-l-12493">dô sprach Kingrimursel:</l>
					<l n="12" xml:id="chapter-417-div-417-l-12494">"swer mit der drô wære sô snel,</l>
					<l n="13" xml:id="chapter-417-div-417-l-12495">der solde ouch gâhen in den strît.</l>
					<l n="14" xml:id="chapter-417-div-417-l-12496">ir habet gedrenge oder wît,</l>
					<l n="15" xml:id="chapter-417-div-417-l-12497">man mac sich iuwer lîhte erwern.</l>
					<l n="16" xml:id="chapter-417-div-417-l-12498">her Liddamus, vil wol ernern</l>
					<l n="17" xml:id="chapter-417-div-417-l-12499">trûwe ich vor iu disen man:</l>
					<l n="18" xml:id="chapter-417-div-417-l-12500">swaz iu der hête getân,</l>
					<l n="19" xml:id="chapter-417-div-417-l-12501">ir liezetz ungerochen.</l>
					<l n="20" xml:id="chapter-417-div-417-l-12502">ir habet iuch gar versprochen.</l>
					<l n="21" xml:id="chapter-417-div-417-l-12503">man sol iu wol gelouben,</l>
					<l n="22" xml:id="chapter-417-div-417-l-12504">daz iuch nie mannes ougen</l>
					<l n="23" xml:id="chapter-417-div-417-l-12505">gesâhen ze vorderst dâ man streit:</l>
					<l n="24" xml:id="chapter-417-div-417-l-12506">iu was ie strîten wol sô leit,</l>
					<l n="25" xml:id="chapter-417-div-417-l-12507">daz ir der vluht begundet.</l>
					<l n="26" xml:id="chapter-417-div-417-l-12508">dennoch ir mêr wol kundet:</l>
					<l n="27" xml:id="chapter-417-div-417-l-12509">swâ man ie gein strîte dranc,</l>
					<l n="28" xml:id="chapter-417-div-417-l-12510">dâ tætet ir wîbes widerwanc.</l>
					<l n="29" xml:id="chapter-417-div-417-l-12511">swelh künec sich lât an iuwern rât,</l>
					<l n="30" xml:id="chapter-417-div-417-l-12512">vil twerhes dem diu krône stât.</l>
				</div>
			</div>
			<div n="418" xml:id="chapter-418" type="chapter" data-level="1">
				<div xml:id="chapter-418-div-418" data-level="2">
					<l n="1" xml:id="chapter-418-div-418-l-12513">dâ wære von mînen handen</l>
					<l n="2" xml:id="chapter-418-div-418-l-12514">in kreize bestanden</l>
					<l n="3" xml:id="chapter-418-div-418-l-12515">Gâwân der ellenthafte degen:</l>
					<l n="4" xml:id="chapter-418-div-418-l-12516">des hete ich mich gein im bewegen,</l>
					<l n="5" xml:id="chapter-418-div-418-l-12517">daz der kamph wære alhie getân,</l>
					<l n="6" xml:id="chapter-418-div-418-l-12518">woldes mîn herre gestatet hân.</l>
					<l n="7" xml:id="chapter-418-div-418-l-12519">der treget mit sünden mînen haz,</l>
					<l n="8" xml:id="chapter-418-div-418-l-12520">ich trûte im ander dinge baz.</l>
					<l n="9" xml:id="chapter-418-div-418-l-12521">her Gâwân, lobet mir her vür wâr</l>
					<l n="10" xml:id="chapter-418-div-418-l-12522">daz ir von hiute über ein jâr</l>
					<l n="11" xml:id="chapter-418-div-418-l-12523">mir ze gegenrede stêt</l>
					<l n="12" xml:id="chapter-418-div-418-l-12524">in kamphe, ob ez sô hie ergêt</l>
					<l n="13" xml:id="chapter-418-div-418-l-12525">daz iu mîn herre læt daz leben:</l>
					<l n="14" xml:id="chapter-418-div-418-l-12526">dâ wirt iu kamph von mir gegeben.</l>
					<l n="15" xml:id="chapter-418-div-418-l-12527">ich sprach iuch ane zem Plimizôl:</l>
					<l n="16" xml:id="chapter-418-div-418-l-12528">nû si der kamph ze Barbigôl</l>
					<l n="17" xml:id="chapter-418-div-418-l-12529">vor dem künege Meljanze.</l>
					<l n="18" xml:id="chapter-418-div-418-l-12530">der sorgen zeinem kranze</l>
					<l n="19" xml:id="chapter-418-div-418-l-12531">trage ich unz ûf daz tegedinc,</l>
					<l n="20" xml:id="chapter-418-div-418-l-12532">daz ich gein iu kume in den rinc:</l>
					<l n="21" xml:id="chapter-418-div-418-l-12533">dâ sol mir sorge tuon bekant</l>
					<l n="22" xml:id="chapter-418-div-418-l-12534">iuwer manlîchiu hant."</l>
					<l n="23" xml:id="chapter-418-div-418-l-12535">Gâwân der ellens rîche</l>
					<l n="24" xml:id="chapter-418-div-418-l-12536">bôt gezogenlîche</l>
					<l n="25" xml:id="chapter-418-div-418-l-12537">nâch dirre bete sicherheit.</l>
					<l n="26" xml:id="chapter-418-div-418-l-12538">dô was mit rede aldâ bereit</l>
					<l n="27" xml:id="chapter-418-div-418-l-12539">der herzoge Liddamus,</l>
					<l n="28" xml:id="chapter-418-div-418-l-12540">begunde ouch sîner rede alsus</l>
					<l n="29" xml:id="chapter-418-div-418-l-12541">mit spæhelîchen worten.</l>
					<l n="30" xml:id="chapter-418-div-418-l-12542">aldâ siz alle hôrten,</l>
				</div>
			</div>
			<div n="419" xml:id="chapter-419" type="chapter" data-level="1">
				<div xml:id="chapter-419-div-419" data-level="2">
					<l n="1" xml:id="chapter-419-div-419-l-12543">er sprach, wande im was sprechens zît:</l>
					<l n="2" xml:id="chapter-419-div-419-l-12544">"swâ ich kume zuo dem strît,</l>
					<l n="3" xml:id="chapter-419-div-419-l-12545">hân ich dâ vehtens phlihte</l>
					<l n="4" xml:id="chapter-419-div-419-l-12546">oder vluht mit ungeschihte,</l>
					<l n="5" xml:id="chapter-419-div-419-l-12547">[bin ich verzagetlîche ein zage</l>
					<l n="6" xml:id="chapter-419-div-419-l-12548">oder ob ich prîs aldâ bejage,]</l>
					<l n="7" xml:id="chapter-419-div-419-l-12549">her lantgrâve, des danket ir</l>
					<l n="8" xml:id="chapter-419-div-419-l-12550">als irz geprüeven kunnet an mir.</l>
					<l n="9" xml:id="chapter-419-div-419-l-12551">emphâhe ichs nimmer iuwern solt,</l>
					<l n="10" xml:id="chapter-419-div-419-l-12552">ich bin iedoch mir selben holt."</l>
					<l n="11" xml:id="chapter-419-div-419-l-12553">sus sprach der rîche Liddamus:</l>
					<l n="12" xml:id="chapter-419-div-419-l-12554">"welt irz sîn her Turnus,</l>
					<l n="13" xml:id="chapter-419-div-419-l-12555">sô lât mich sîn her Tranzes</l>
					<l n="14" xml:id="chapter-419-div-419-l-12556">und strâft mich ob ir wizzet wes</l>
					<l n="15" xml:id="chapter-419-div-419-l-12557">und enhebet iuch niht ze grôze.</l>
					<l n="16" xml:id="chapter-419-div-419-l-12558">ob ir vürsten mîner genôze</l>
					<l n="17" xml:id="chapter-419-div-419-l-12559">der edelste und der rîchste birt,</l>
					<l n="18" xml:id="chapter-419-div-419-l-12560">ich bin ouch landes herre und landes wirt.</l>
					<l n="19" xml:id="chapter-419-div-419-l-12561">ich hân in Galîciâ</l>
					<l n="20" xml:id="chapter-419-div-419-l-12562">beidiu her unde dâ</l>
					<l n="21" xml:id="chapter-419-div-419-l-12563">manege burc rehte unz an Vedrûn.</l>
					<l n="22" xml:id="chapter-419-div-419-l-12564">swaz ir und ieslîch Bertûn</l>
					<l n="23" xml:id="chapter-419-div-419-l-12565">mir dâ ze schaden meget getuon,</l>
					<l n="24" xml:id="chapter-419-div-419-l-12566">ich engevlœhe nimmer vor iu huon.</l>
					<l n="25" xml:id="chapter-419-div-419-l-12567">her ist von Bertâne komen</l>
					<l n="26" xml:id="chapter-419-div-419-l-12568">gein dem ir kamph hât genomen:</l>
					<l n="27" xml:id="chapter-419-div-419-l-12569">nû rechet herren und den mâc.</l>
					<l n="28" xml:id="chapter-419-div-419-l-12570">mich sol vermîden iuwer bâc.</l>
					<l n="29" xml:id="chapter-419-div-419-l-12571">iuwern vetern (ir wârt sîn man),</l>
					<l n="30" xml:id="chapter-419-div-419-l-12572">swer dem sîn leben ane gewan,</l>
				</div>
			</div>
			<div n="420" xml:id="chapter-420" type="chapter" data-level="1">
				<div xml:id="chapter-420-div-420" data-level="2">
					<l n="1" xml:id="chapter-420-div-420-l-12573">dâ rechetz. ich entet im niht:</l>
					<l n="2" xml:id="chapter-420-div-420-l-12574">ich wæne mirs ouch iemen giht.</l>
					<l n="3" xml:id="chapter-420-div-420-l-12575">iuwern vetern sol ich wol verklagen.</l>
					<l n="4" xml:id="chapter-420-div-420-l-12576">sîn sun die krône nâch im sol tragen:</l>
					<l n="5" xml:id="chapter-420-div-420-l-12577">derst mir ze herren hôch genuoc.</l>
					<l n="6" xml:id="chapter-420-div-420-l-12578">diu künegîn Flûrdâmûrs in truoc:</l>
					<l n="7" xml:id="chapter-420-div-420-l-12579">sîn vater was Kingrisîn,</l>
					<l n="8" xml:id="chapter-420-div-420-l-12580">sîn ane der künec Gandîn.</l>
					<l n="9" xml:id="chapter-420-div-420-l-12581">ich wil iuch baz bescheiden des,</l>
					<l n="10" xml:id="chapter-420-div-420-l-12582">Gahmuret und Gâlôes</l>
					<l n="11" xml:id="chapter-420-div-420-l-12583">sîne œheime wâren.</l>
					<l n="12" xml:id="chapter-420-div-420-l-12584">ich enwolde sîn gerne vâren,</l>
					<l n="13" xml:id="chapter-420-div-420-l-12585">ich möhte mit êren von sîner hant</l>
					<l n="14" xml:id="chapter-420-div-420-l-12586">mit vanen emphâhen mîn lant.</l>
					<l n="15" xml:id="chapter-420-div-420-l-12587">swer vehten welle, der tuo daz.</l>
					<l n="16" xml:id="chapter-420-div-420-l-12588">bin ich gein dem strîte laz,</l>
					<l n="17" xml:id="chapter-420-div-420-l-12589">ich vreische iedoch diu mære wol.</l>
					<l n="18" xml:id="chapter-420-div-420-l-12590">swer prîs in dem strîte hol,</l>
					<l n="19" xml:id="chapter-420-div-420-l-12591">des danken im diu stolzen wîp.</l>
					<l n="20" xml:id="chapter-420-div-420-l-12592">ich wil durch niemen mînen lîp</l>
					<l n="21" xml:id="chapter-420-div-420-l-12593">verleiten in ze scharphen pîn.</l>
					<l n="22" xml:id="chapter-420-div-420-l-12594">waz Wolfhartes solde ich sîn?</l>
					<l n="23" xml:id="chapter-420-div-420-l-12595">mirst in den strît der wec vergrabet,</l>
					<l n="24" xml:id="chapter-420-div-420-l-12596">gein vehtene diu gir verhabet.</l>
					<l n="25" xml:id="chapter-420-div-420-l-12597">würdet ir mirs nimmer holt,</l>
					<l n="26" xml:id="chapter-420-div-420-l-12598">ich tæte ê als Rûmolt,</l>
					<l n="27" xml:id="chapter-420-div-420-l-12599">der dem künec Gunther riet,</l>
					<l n="28" xml:id="chapter-420-div-420-l-12600">dô er von Wormze gein den Hiunen schiet:</l>
					<l n="29" xml:id="chapter-420-div-420-l-12601">er bat in lange sniten bæn</l>
					<l n="30" xml:id="chapter-420-div-420-l-12602">und in sînem kezzel umme dræn."</l>
				</div>
			</div>
			<div n="421" xml:id="chapter-421" type="chapter" data-level="1">
				<div xml:id="chapter-421-div-421" data-level="2">
					<l n="1" xml:id="chapter-421-div-421-l-12603">der lantgrâve ellens rîche</l>
					<l n="2" xml:id="chapter-421-div-421-l-12604">sprach: "ir redet dem gelîche</l>
					<l n="3" xml:id="chapter-421-div-421-l-12605">als maneger weiz an iu vür wâr</l>
					<l n="4" xml:id="chapter-421-div-421-l-12606">iuwer zît und iuwer jâr.</l>
					<l n="5" xml:id="chapter-421-div-421-l-12607">ir râtet mir dar ich wolde iedoch,</l>
					<l n="6" xml:id="chapter-421-div-421-l-12608">und sprecht, ir tætet als riet ein koch</l>
					<l n="7" xml:id="chapter-421-div-421-l-12609">den küenen Nibelungen,</l>
					<l n="8" xml:id="chapter-421-div-421-l-12610">die sich unbetwungen</l>
					<l n="9" xml:id="chapter-421-div-421-l-12611">ûz huoben dâ man an in rach</l>
					<l n="10" xml:id="chapter-421-div-421-l-12612">daz Sîvride dâ vor geschach.</l>
					<l n="11" xml:id="chapter-421-div-421-l-12613">mich muoz her Gâwân slahen tôt</l>
					<l n="12" xml:id="chapter-421-div-421-l-12614">oder ich gelêre in râche nôt."</l>
					<l n="13" xml:id="chapter-421-div-421-l-12615">"des volge ich," sprach Liddamus,</l>
					<l n="14" xml:id="chapter-421-div-421-l-12616">"wan swaz sîn œheim Artus</l>
					<l n="15" xml:id="chapter-421-div-421-l-12617">hât und die von Indîâ,</l>
					<l n="16" xml:id="chapter-421-div-421-l-12618">der mirz hie gæbe als siz hant dâ,</l>
					<l n="17" xml:id="chapter-421-div-421-l-12619">der mirz ledeclîche bræhte,</l>
					<l n="18" xml:id="chapter-421-div-421-l-12620">ich liezez ê daz ich væhte.</l>
					<l n="19" xml:id="chapter-421-div-421-l-12621">nû behaldet prîs des man iu giht.</l>
					<l n="20" xml:id="chapter-421-div-421-l-12622">Segramors enbin ich niht,</l>
					<l n="21" xml:id="chapter-421-div-421-l-12623">den man durch vehten binden muoz:</l>
					<l n="22" xml:id="chapter-421-div-421-l-12624">ich erwirbe sus wol küneges gruoz.</l>
					<l n="23" xml:id="chapter-421-div-421-l-12625">Sibeche nie swert erzôch,</l>
					<l n="24" xml:id="chapter-421-div-421-l-12626">er was ie bî den dâ man vlôch:</l>
					<l n="25" xml:id="chapter-421-div-421-l-12627">doch muoste man in vlêhen.</l>
					<l n="26" xml:id="chapter-421-div-421-l-12628">grôze gebe und starkiu lêhen</l>
					<l n="27" xml:id="chapter-421-div-421-l-12629">emphienc er von Ermenrîche genuoc:</l>
					<l n="28" xml:id="chapter-421-div-421-l-12630">nie swert er doch durch helm gesluoc.</l>
					<l n="29" xml:id="chapter-421-div-421-l-12631">mir wirt verschertet nimmer vel</l>
					<l n="30" xml:id="chapter-421-div-421-l-12632">durch iuch, her Kingrimursel:</l>
				</div>
			</div>
			<div n="422" xml:id="chapter-422" type="chapter" data-level="1">
				<div xml:id="chapter-422-div-422" data-level="2">
					<l n="1" xml:id="chapter-422-div-422-l-12633">des hân ich mich gein iu bedâht."</l>
					<l n="2" xml:id="chapter-422-div-422-l-12634">dô sprach der künec Vergulaht:</l>
					<l n="3" xml:id="chapter-422-div-422-l-12635">"swîget iuwer wehselmære.</l>
					<l n="4" xml:id="chapter-422-div-422-l-12636">ez ist mir von iu beiden swære,</l>
					<l n="5" xml:id="chapter-422-div-422-l-12637">daz ir der worte sît sô vrî:</l>
					<l n="6" xml:id="chapter-422-div-422-l-12638">ich bin iu alze nâhen bî</l>
					<l n="7" xml:id="chapter-422-div-422-l-12639">ze sus getânem gebrehte.</l>
					<l n="8" xml:id="chapter-422-div-422-l-12640">ez stêt mir noch iu niht rehte."</l>
					<l n="9" xml:id="chapter-422-div-422-l-12641">diz was ûf dem palas,</l>
					<l n="10" xml:id="chapter-422-div-422-l-12642">aldâ sîn swester komen was.</l>
					<l n="11" xml:id="chapter-422-div-422-l-12643">bî ir stuont her Gâwân</l>
					<l n="12" xml:id="chapter-422-div-422-l-12644">und manec ander werder man.</l>
					<l n="13" xml:id="chapter-422-div-422-l-12645">der künec sprach zer swester sîn:</l>
					<l n="14" xml:id="chapter-422-div-422-l-12646">"nû nim den gesellen dîn</l>
					<l n="15" xml:id="chapter-422-div-422-l-12647">und ouch den lantgrâven ze dir</l>
					<l n="16" xml:id="chapter-422-div-422-l-12648">(die mir guotes günnen, die gên mit mir)</l>
					<l n="17" xml:id="chapter-422-div-422-l-12649">und rât mirz wægest waz ich tuo."</l>
					<l n="18" xml:id="chapter-422-div-422-l-12650">si sprach: "dâ lege dîn triuwe zuo."</l>
					<l n="19" xml:id="chapter-422-div-422-l-12651">nû gêt der künec an sînen rât.</l>
					<l n="20" xml:id="chapter-422-div-422-l-12652">diu künegîn genomen hât</l>
					<l n="21" xml:id="chapter-422-div-422-l-12653">ir vetern sun und ir gast:</l>
					<l n="22" xml:id="chapter-422-div-422-l-12654">daz dritte was der sorgen last.</l>
					<l n="23" xml:id="chapter-422-div-422-l-12655">âne alle missewende</l>
					<l n="24" xml:id="chapter-422-div-422-l-12656">nam si Gâwânen mit ir hende</l>
					<l n="25" xml:id="chapter-422-div-422-l-12657">und vuorte in dâ si wolde wesen.</l>
					<l n="26" xml:id="chapter-422-div-422-l-12658">si sprach zim: "wært ir niht genesen,</l>
					<l n="27" xml:id="chapter-422-div-422-l-12659">des heten schaden elliu lant."</l>
					<l n="28" xml:id="chapter-422-div-422-l-12660">an der küneginne hant</l>
					<l n="29" xml:id="chapter-422-div-422-l-12661">gienc des werden Lôtes sun:</l>
					<l n="30" xml:id="chapter-422-div-422-l-12662">er mohtez ouch dô vil gerne tuon.</l>
				</div>
			</div>
			<div n="423" xml:id="chapter-423" type="chapter" data-level="1">
				<div xml:id="chapter-423-div-423" data-level="2">
					<l n="1" xml:id="chapter-423-div-423-l-12663">in die kemenâten sân</l>
					<l n="2" xml:id="chapter-423-div-423-l-12664">gienc diu künegîn und die zwêne man.</l>
					<l n="3" xml:id="chapter-423-div-423-l-12665">vor den andern beleip si lære</l>
					<l n="4" xml:id="chapter-423-div-423-l-12666">(des phlâgen kamerære):</l>
					<l n="5" xml:id="chapter-423-div-423-l-12667">wan klâriu juncvrouwelîn,</l>
					<l n="6" xml:id="chapter-423-div-423-l-12668">der muoste vil dort inne sîn.</l>
					<l n="7" xml:id="chapter-423-div-423-l-12669">diu künegîn mit zühten phlac</l>
					<l n="8" xml:id="chapter-423-div-423-l-12670">Gâwâns, der ir ze herzen lac.</l>
					<l n="9" xml:id="chapter-423-div-423-l-12671">dâ was der lantgrâve mite:</l>
					<l n="10" xml:id="chapter-423-div-423-l-12672">der schiet si ninder von dem site,</l>
					<l n="11" xml:id="chapter-423-div-423-l-12673">doch sorcte vil diu werde maget</l>
					<l n="12" xml:id="chapter-423-div-423-l-12674">um Gâwâns lîp, wart mir gesaget.</l>
					<l n="13" xml:id="chapter-423-div-423-l-12675">sus wâren die zwêne dâ inne</l>
					<l n="14" xml:id="chapter-423-div-423-l-12676">bî der küneginne,</l>
					<l n="15" xml:id="chapter-423-div-423-l-12677">unz daz der tac liez sînen strît.</l>
					<l n="16" xml:id="chapter-423-div-423-l-12678">diu naht kom. dô was ezzens zît:</l>
					<l n="17" xml:id="chapter-423-div-423-l-12679">môraz, wîn, lûtertranc</l>
					<l n="18" xml:id="chapter-423-div-423-l-12680">brâhten juncvrouwen dâ mitten kranc</l>
					<l n="19" xml:id="chapter-423-div-423-l-12681">und ander guote spîse,</l>
					<l n="20" xml:id="chapter-423-div-423-l-12682">vasane, pardrîse,</l>
					<l n="21" xml:id="chapter-423-div-423-l-12683">guote vische und blankiu wastel.</l>
					<l n="22" xml:id="chapter-423-div-423-l-12684">Gâwân und Kingrimursel</l>
					<l n="23" xml:id="chapter-423-div-423-l-12685">wâren komen ûz grôzer nôt.</l>
					<l n="24" xml:id="chapter-423-div-423-l-12686">sît ez diu künegîn gebôt,</l>
					<l n="25" xml:id="chapter-423-div-423-l-12687">si âzen als si solden</l>
					<l n="26" xml:id="chapter-423-div-423-l-12688">und ander dies iht wolden.</l>
					<l n="27" xml:id="chapter-423-div-423-l-12689">Antikonîe in selbe sneit:</l>
					<l n="28" xml:id="chapter-423-div-423-l-12690">daz was durch zuht in beiden leit.</l>
					<l n="29" xml:id="chapter-423-div-423-l-12691">swaz man dâ kniender schenken sach,</l>
					<l n="30" xml:id="chapter-423-div-423-l-12692">ir deheinem diu hosennestel brach:</l>
				</div>
			</div>
			<div n="424" xml:id="chapter-424" type="chapter" data-level="1">
				<div xml:id="chapter-424-div-424" data-level="2">
					<l n="1" xml:id="chapter-424-div-424-l-12693">ez wâren megede als von der zît,</l>
					<l n="2" xml:id="chapter-424-div-424-l-12694">den man diu besten jâr noch gît.</l>
					<l n="3" xml:id="chapter-424-div-424-l-12695">ich bin des unerværet,</l>
					<l n="4" xml:id="chapter-424-div-424-l-12696">heten si geschæret</l>
					<l n="5" xml:id="chapter-424-div-424-l-12697">als ein valke sîn gevider:</l>
					<l n="6" xml:id="chapter-424-div-424-l-12698">dâ rede ich nihit wider.</l>
					<l n="7" xml:id="chapter-424-div-424-l-12699">nû hœrt wie sich der rât geschiet,</l>
					<l n="8" xml:id="chapter-424-div-424-l-12700">waz man des landes künege riet.</l>
					<l n="9" xml:id="chapter-424-div-424-l-12701">die wîsen hete er zim genomen:</l>
					<l n="10" xml:id="chapter-424-div-424-l-12702">an sînen rât die wâren komen,</l>
					<l n="11" xml:id="chapter-424-div-424-l-12703">etslîcher sînen willen sprach,</l>
					<l n="12" xml:id="chapter-424-div-424-l-12704">als im sîn bester sin verjach.</l>
					<l n="13" xml:id="chapter-424-div-424-l-12705">dô mâzen siz an manege stat:</l>
					<l n="14" xml:id="chapter-424-div-424-l-12706">der künec sîn rede ouch hœren bat.</l>
					<l n="15" xml:id="chapter-424-div-424-l-12707">er sprach: "ez wart mit mir gestriten.</l>
					<l n="16" xml:id="chapter-424-div-424-l-12708">ich kom durch âventiur geriten</l>
					<l n="17" xml:id="chapter-424-div-424-l-12709">inz fôrest Læhtamrîs.</l>
					<l n="18" xml:id="chapter-424-div-424-l-12710">ein ritter alze hôhen prîs</l>
					<l n="19" xml:id="chapter-424-div-424-l-12711">in dirre wochen an mir sach,</l>
					<l n="20" xml:id="chapter-424-div-424-l-12712">wande er mich vlügelingen stach</l>
					<l n="21" xml:id="chapter-424-div-424-l-12713">hinderz ors al sunder twâl.</l>
					<l n="22" xml:id="chapter-424-div-424-l-12714">er twanc mich des, daz ich den grâl</l>
					<l n="23" xml:id="chapter-424-div-424-l-12715">gelobete im zerwerben.</l>
					<l n="24" xml:id="chapter-424-div-424-l-12716">solde ich nû drum ersterben,</l>
					<l n="25" xml:id="chapter-424-div-424-l-12717">sô muoz ich leisten sicherheit</l>
					<l n="26" xml:id="chapter-424-div-424-l-12718">die sîn hant an mir erstreit.</l>
					<l n="27" xml:id="chapter-424-div-424-l-12719">dâ râtet umme: des ist nôt.</l>
					<l n="28" xml:id="chapter-424-div-424-l-12720">mîn bester schilt was vür den tôt</l>
					<l n="29" xml:id="chapter-424-div-424-l-12721">daz ich dar um bôt mîne hant,</l>
					<l n="30" xml:id="chapter-424-div-424-l-12722">als iu mit rede ist hie bekant:</l>
				</div>
			</div>
			<div n="425" xml:id="chapter-425" type="chapter" data-level="1">
				<div xml:id="chapter-425-div-425" data-level="2">
					<l n="1" xml:id="chapter-425-div-425-l-12723">erst manheit und ellens hêr.</l>
					<l n="2" xml:id="chapter-425-div-425-l-12724">der helt gebôt mir dennoch mêr</l>
					<l n="3" xml:id="chapter-425-div-425-l-12725">daz ich âne arge liste</l>
					<l n="4" xml:id="chapter-425-div-425-l-12726">inner jâres vriste,</l>
					<l n="5" xml:id="chapter-425-div-425-l-12727">ob ich des grâles erwürbe niht,</l>
					<l n="6" xml:id="chapter-425-div-425-l-12728">daz ich ir kœme, der man giht</l>
					<l n="7" xml:id="chapter-425-div-425-l-12729">der krône ze Pelrapeire</l>
					<l n="8" xml:id="chapter-425-div-425-l-12730">(ir vater hiez Tampenteire),</l>
					<l n="9" xml:id="chapter-425-div-425-l-12731">swenne si mîn ouge an sæhe,</l>
					<l n="10" xml:id="chapter-425-div-425-l-12732">daz ich sicherheit ir jæhe.</l>
					<l n="11" xml:id="chapter-425-div-425-l-12733">er enbôt ir, ob si dæhte an in,</l>
					<l n="12" xml:id="chapter-425-div-425-l-12734">daz wære an vreuden sîn gewin</l>
					<l n="13" xml:id="chapter-425-div-425-l-12735">und er wærez der si lôsteê</l>
					<l n="14" xml:id="chapter-425-div-425-l-12736">von dem künege Clâmidê."</l>
					<l n="15" xml:id="chapter-425-div-425-l-12737">dô si die rede erhôrten sus,</l>
					<l n="16" xml:id="chapter-425-div-425-l-12738">dô sprach aber Liddamus:</l>
					<l n="17" xml:id="chapter-425-div-425-l-12739">"mit dirre herren urloube ich nuo</l>
					<l n="18" xml:id="chapter-425-div-425-l-12740">spriche: ouch râten si dar zuo.</l>
					<l n="19" xml:id="chapter-425-div-425-l-12741">swes iuch dort twanc der eine man,</l>
					<l n="20" xml:id="chapter-425-div-425-l-12742">des sî hie phant her Gâwân:</l>
					<l n="21" xml:id="chapter-425-div-425-l-12743">der vederslaget ûf iuwern kloben.</l>
					<l n="22" xml:id="chapter-425-div-425-l-12744">bitet in iu vor uns allen loben</l>
					<l n="23" xml:id="chapter-425-div-425-l-12745">daz er iu den grâl gewinne.</l>
					<l n="24" xml:id="chapter-425-div-425-l-12746">lât in mit guoter minne</l>
					<l n="25" xml:id="chapter-425-div-425-l-12747">von iu hinnen rîten</l>
					<l n="26" xml:id="chapter-425-div-425-l-12748">und nâch dem grâle strîten.</l>
					<l n="27" xml:id="chapter-425-div-425-l-12749">die schame wir alle müesten klagen,</l>
					<l n="28" xml:id="chapter-425-div-425-l-12750">würde er in iuwerm hûs erslagen.</l>
					<l n="29" xml:id="chapter-425-div-425-l-12751">nû vergebet im sîne schulde</l>
					<l n="30" xml:id="chapter-425-div-425-l-12752">durch iuwer swester hulde.</l>
				</div>
			</div>
			<div n="426" xml:id="chapter-426" type="chapter" data-level="1">
				<div xml:id="chapter-426-div-426" data-level="2">
					<l n="1" xml:id="chapter-426-div-426-l-12753">er hât hie erliten grôze nôt</l>
					<l n="2" xml:id="chapter-426-div-426-l-12754">und er muoz nû kêren in den tôt.</l>
					<l n="3" xml:id="chapter-426-div-426-l-12755">swaz erden hât umslagen zmer,</l>
					<l n="4" xml:id="chapter-426-div-426-l-12756">dâ engelac nie hûs sô wol ze wer</l>
					<l n="5" xml:id="chapter-426-div-426-l-12757">als Munsalvæsche: swâ diu stêt,</l>
					<l n="6" xml:id="chapter-426-div-426-l-12758">von strîte rûher wec dar gêt.</l>
					<l n="7" xml:id="chapter-426-div-426-l-12759">bî sînem gemach in hînte lât:</l>
					<l n="8" xml:id="chapter-426-div-426-l-12760">morgen sage man im den rât."</l>
					<l n="9" xml:id="chapter-426-div-426-l-12761">des volcten al die râtgeben.</l>
					<l n="10" xml:id="chapter-426-div-426-l-12762">sus behielt her Gâwân dâ sîn leben.</l>
					<l n="11" xml:id="chapter-426-div-426-l-12763">man phlac des heldes unverzaget</l>
					<l n="12" xml:id="chapter-426-div-426-l-12764">des nahtes aldâ, wart mir gesaget,</l>
					<l n="13" xml:id="chapter-426-div-426-l-12765">daz harte guot was sîn gemach.</l>
					<l n="14" xml:id="chapter-426-div-426-l-12766">dô man den mitten morgen sach</l>
					<l n="15" xml:id="chapter-426-div-426-l-12767">und dô man messe gesanc,</l>
					<l n="16" xml:id="chapter-426-div-426-l-12768">ûf dem palase was grôz gedranc</l>
					<l n="17" xml:id="chapter-426-div-426-l-12769">von bovel und von werder diet.</l>
					<l n="18" xml:id="chapter-426-div-426-l-12770">der künec tet als man im riet:</l>
					<l n="19" xml:id="chapter-426-div-426-l-12771">er hiez Gâwânen bringen.</l>
					<l n="20" xml:id="chapter-426-div-426-l-12772">den wolde er nihtes twingen,</l>
					<l n="21" xml:id="chapter-426-div-426-l-12773">wan als ir selbe hât gehôrt.</l>
					<l n="22" xml:id="chapter-426-div-426-l-12774">nû seht wâ in brâhte dort</l>
					<l n="23" xml:id="chapter-426-div-426-l-12775">Antikonîe diu wol gevar:</l>
					<l n="24" xml:id="chapter-426-div-426-l-12776">ir vetern sun kom mit ir dar</l>
					<l n="25" xml:id="chapter-426-div-426-l-12777">und ander genuoge sküneges man.</l>
					<l n="26" xml:id="chapter-426-div-426-l-12778">diu künegîn vuorte Gâwân</l>
					<l n="27" xml:id="chapter-426-div-426-l-12779">vür den künec an ir hende.</l>
					<l n="28" xml:id="chapter-426-div-426-l-12780">ein schapel was ir gebende.</l>
					<l n="29" xml:id="chapter-426-div-426-l-12781">ir munt den bluomen nam ir prîs:</l>
					<l n="30" xml:id="chapter-426-div-426-l-12782">ûf dem schapel deheinen wîs</l>
				</div>
			</div>
			<div n="427" xml:id="chapter-427" type="chapter" data-level="1">
				<div xml:id="chapter-427-div-427" data-level="2">
					<l n="1" xml:id="chapter-427-div-427-l-12783">stuont ninder deheiniu alsô rôt.</l>
					<l n="2" xml:id="chapter-427-div-427-l-12784">swem si güetlîche ir küssen bôt,</l>
					<l n="3" xml:id="chapter-427-div-427-l-12785">des muoste swenden sich der walt</l>
					<l n="4" xml:id="chapter-427-div-427-l-12786">mit maneger tjost ungezalt.</l>
					<l n="5" xml:id="chapter-427-div-427-l-12787">mit lobe wir solden grüezen</l>
					<l n="6" xml:id="chapter-427-div-427-l-12788">die kiuschen und die süezen</l>
					<l n="7" xml:id="chapter-427-div-427-l-12789">vroun Antikonîen,</l>
					<l n="8" xml:id="chapter-427-div-427-l-12790">vor valscheit die vrîen,</l>
					<l n="9" xml:id="chapter-427-div-427-l-12791">wan si lebete in solhen siten,</l>
					<l n="10" xml:id="chapter-427-div-427-l-12792">daz ninder was underriten</l>
					<l n="11" xml:id="chapter-427-div-427-l-12793">ir prîs mit valschen worten.</l>
					<l n="12" xml:id="chapter-427-div-427-l-12794">alle die ir prîs gehôrten k,</l>
					<l n="13" xml:id="chapter-427-div-427-l-12795">ieslîch munt ir wunschte dô</l>
					<l n="14" xml:id="chapter-427-div-427-l-12796">daz ir prîs bestüende alsô</l>
					<l n="15" xml:id="chapter-427-div-427-l-12797">bewart vor valscher trüeben jehe.</l>
					<l n="16" xml:id="chapter-427-div-427-l-12798">lûter virrec als ein valkensehe</l>
					<l n="17" xml:id="chapter-427-div-427-l-12799">was balsemmæzec stæte an ir.</l>
					<l n="18" xml:id="chapter-427-div-427-l-12800">daz riet ir werdeclîchiu gir.</l>
					<l n="19" xml:id="chapter-427-div-427-l-12801">diu süeze sælden rîche</l>
					<l n="20" xml:id="chapter-427-div-427-l-12802">sprach gezogenlîche:</l>
					<l n="21" xml:id="chapter-427-div-427-l-12803">"bruoder, hie bringe ich den degen,</l>
					<l n="22" xml:id="chapter-427-div-427-l-12804">des dû mich selbe hieze phlegen.</l>
					<l n="23" xml:id="chapter-427-div-427-l-12805">nû lâz in mîn geniezen.</l>
					<l n="24" xml:id="chapter-427-div-427-l-12806">des ensol dich niht verdriezen:</l>
					<l n="25" xml:id="chapter-427-div-427-l-12807">denke an bruoderlîche triuwe</l>
					<l n="26" xml:id="chapter-427-div-427-l-12808">und tuo daz âne riuwe.</l>
					<l n="27" xml:id="chapter-427-div-427-l-12809">dir stêt manlîchiu triuwe baz,</l>
					<l n="28" xml:id="chapter-427-div-427-l-12810">dan daz dû dols der werlde haz</l>
					<l n="29" xml:id="chapter-427-div-427-l-12811">und mînen, kunde ich hazzen:</l>
					<l n="30" xml:id="chapter-427-div-427-l-12812">den lêre mich gein dir mâzen."</l>
				</div>
			</div>
			<div n="428" xml:id="chapter-428" type="chapter" data-level="1">
				<div xml:id="chapter-428-div-428" data-level="2">
					<l n="1" xml:id="chapter-428-div-428-l-12813">dô sprach der werde süeze man:</l>
					<l n="2" xml:id="chapter-428-div-428-l-12814">"daz tuon ich, swester, ob ich kan:</l>
					<l n="3" xml:id="chapter-428-div-428-l-12815">dar zuo gip selbe dînen rât.</l>
					<l n="4" xml:id="chapter-428-div-428-l-12816">dich dunket daz mir missetât</l>
					<l n="5" xml:id="chapter-428-div-428-l-12817">werdekeit habe underswungen,</l>
					<l n="6" xml:id="chapter-428-div-428-l-12818">von prîse mich gedrungen:</l>
					<l n="7" xml:id="chapter-428-div-428-l-12819">waz töhte ich dan ze bruoder dir?</l>
					<l n="8" xml:id="chapter-428-div-428-l-12820">wan dienden alle krône mir,</l>
					<l n="9" xml:id="chapter-428-div-428-l-12821">der stüende ich abe durch dîn gebot:</l>
					<l n="10" xml:id="chapter-428-div-428-l-12822">dîn hazzen wære mîn hœstiu nôt.</l>
					<l n="11" xml:id="chapter-428-div-428-l-12823">mirst unmære vreude und êre,</l>
					<l n="12" xml:id="chapter-428-div-428-l-12824">niht wan nâch dîner lêre.</l>
					<l n="13" xml:id="chapter-428-div-428-l-12825">her Gâwân, ich wil iuch des biten:</l>
					<l n="14" xml:id="chapter-428-div-428-l-12826">ir kômt durch prîs dâ her geriten,</l>
					<l n="15" xml:id="chapter-428-div-428-l-12827">nû tuotz durch prîses hulde,</l>
					<l n="16" xml:id="chapter-428-div-428-l-12828">helft mir daz mîne schulde</l>
					<l n="17" xml:id="chapter-428-div-428-l-12829">mîn swester ûf mich verkiese.</l>
					<l n="18" xml:id="chapter-428-div-428-l-12830">ê daz ich si verliese,</l>
					<l n="19" xml:id="chapter-428-div-428-l-12831">ich verkiuse ûf iuch mîn herzeleit,</l>
					<l n="20" xml:id="chapter-428-div-428-l-12832">welt ir mir geben sicherheit</l>
					<l n="21" xml:id="chapter-428-div-428-l-12833">daz ir mir werbet sunder twâl</l>
					<l n="22" xml:id="chapter-428-div-428-l-12834">mit guoten triuwen um den grâl."</l>
					<l n="23" xml:id="chapter-428-div-428-l-12835">dâ wart diu suone gendet</l>
					<l n="24" xml:id="chapter-428-div-428-l-12836">und Gâwân gesendet</l>
					<l n="25" xml:id="chapter-428-div-428-l-12837">an dem selben mâle</l>
					<l n="26" xml:id="chapter-428-div-428-l-12838">durch strîten nâch dem grâle.</l>
					<l n="27" xml:id="chapter-428-div-428-l-12839">Kingrimursel ouch verkôs</l>
					<l n="28" xml:id="chapter-428-div-428-l-12840">ûf den künec, der in dâ vor verlôs,</l>
					<l n="29" xml:id="chapter-428-div-428-l-12841">daz er im sîn geleite brach.</l>
					<l n="30" xml:id="chapter-428-div-428-l-12842">vor al den vürsten daz geschach,</l>
				</div>
			</div>
			<div n="429" xml:id="chapter-429" type="chapter" data-level="1">
				<div xml:id="chapter-429-div-429" data-level="2">
					<l n="1" xml:id="chapter-429-div-429-l-12843">dâ ir swert wâren gehangen.</l>
					<l n="2" xml:id="chapter-429-div-429-l-12844">diu wâren in undergangen,</l>
					<l n="3" xml:id="chapter-429-div-429-l-12845">Gâwâns knappen, an sstrîtes stunt,</l>
					<l n="4" xml:id="chapter-429-div-429-l-12846">daz ir deheiner worden wunt:</l>
					<l n="5" xml:id="chapter-429-div-429-l-12847">ein gewaldec man vor der stat</l>
					<l n="6" xml:id="chapter-429-div-429-l-12848">in vrides vor den andern bat.</l>
					<l n="7" xml:id="chapter-429-div-429-l-12849">der vienc si und legete si in prisûn.</l>
					<l n="8" xml:id="chapter-429-div-429-l-12850">ez wære Franzeis oder Bertûn,</l>
					<l n="9" xml:id="chapter-429-div-429-l-12851">starke knappen und kleiniu kint,</l>
					<l n="10" xml:id="chapter-429-div-429-l-12852">von swelhen landen si komen sint,</l>
					<l n="11" xml:id="chapter-429-div-429-l-12853">die brâhte man dô ledeclîchen</l>
					<l n="12" xml:id="chapter-429-div-429-l-12854">Gâwâne dem ellens rîchen.</l>
					<l n="13" xml:id="chapter-429-div-429-l-12855">dô in diu kint ersâhen,</l>
					<l n="14" xml:id="chapter-429-div-429-l-12856">dâ wart grôz ummevâhen.</l>
					<l n="15" xml:id="chapter-429-div-429-l-12857">ieslîchez sich weinde an in hienc:</l>
					<l n="16" xml:id="chapter-429-div-429-l-12858">daz weinen iedoch von liebe ergienc.</l>
					<l n="17" xml:id="chapter-429-div-429-l-12859">von Curnewâls mit im dâ was</l>
					<l n="18" xml:id="chapter-429-div-429-l-12860">cons Lâîz fîz Tînas.</l>
					<l n="19" xml:id="chapter-429-div-429-l-12861">ein edel kint wonte im ouch bî,</l>
					<l n="20" xml:id="chapter-429-div-429-l-12862">duc Gandilûz fîz Gurzgrî</l>
					<l n="21" xml:id="chapter-429-div-429-l-12863">der durch Schoydelakurt den lîp verlôs,</l>
					<l n="22" xml:id="chapter-429-div-429-l-12864">dâ manec vrouwe ir jâmer kôs.</l>
					<l n="23" xml:id="chapter-429-div-429-l-12865">Lîâze was des kindes base.</l>
					<l n="24" xml:id="chapter-429-div-429-l-12866">sîn munt, sîn ougen und sîn nase</l>
					<l n="25" xml:id="chapter-429-div-429-l-12867">was rehte der minne kerne:</l>
					<l n="26" xml:id="chapter-429-div-429-l-12868">al diu werlt sach in gerne.</l>
					<l n="27" xml:id="chapter-429-div-429-l-12869">dar zuo sehs ander kindelîn.</l>
					<l n="28" xml:id="chapter-429-div-429-l-12870">dise ehte juncherren sîn</l>
					<l n="29" xml:id="chapter-429-div-429-l-12871">wâren gebürte des bewart,</l>
					<l n="30" xml:id="chapter-429-div-429-l-12872">elliu von edeler hôhen art,</l>
				</div>
			</div>
			<div n="430" xml:id="chapter-430" type="chapter" data-level="1">
				<div xml:id="chapter-430-div-430" data-level="2">
					<l n="1" xml:id="chapter-430-div-430-l-12873">si wâren im durch sippe holt</l>
					<l n="2" xml:id="chapter-430-div-430-l-12874">und dienden im ûf sînen solt.</l>
					<l n="3" xml:id="chapter-430-div-430-l-12875">werdekeit gap er ze lône</l>
					<l n="4" xml:id="chapter-430-div-430-l-12876">und phlac ir anders schône.</l>
					<l n="5" xml:id="chapter-430-div-430-l-12877">Gâwân sprach zen kindelîn:</l>
					<l n="6" xml:id="chapter-430-div-430-l-12878">"wol iu, süezen mâge mîn!</l>
					<l n="7" xml:id="chapter-430-div-430-l-12879">mich dunket des, ir woldet mich klagen,</l>
					<l n="8" xml:id="chapter-430-div-430-l-12880">ob ich wære alhie erslagen."</l>
					<l n="9" xml:id="chapter-430-div-430-l-12881">man mohte in klage trûwen wol:</l>
					<l n="10" xml:id="chapter-430-div-430-l-12882">si wâren halt sus in jâmers dol.</l>
					<l n="11" xml:id="chapter-430-div-430-l-12883">er sprach: "mir was um iuch vil leit.</l>
					<l n="12" xml:id="chapter-430-div-430-l-12884">wâ wâret ir dô man mit mir streit?"</l>
					<l n="13" xml:id="chapter-430-div-430-l-12885">si sagetenz im, ir keiner louc:</l>
					<l n="14" xml:id="chapter-430-div-430-l-12886">"ein mûzersprinzelîn entvlouc</l>
					<l n="15" xml:id="chapter-430-div-430-l-12887">uns, dô ir bî der künegin</l>
					<l n="16" xml:id="chapter-430-div-430-l-12888">sâzet: dâ liefe wir elliu hin,</l>
					<l n="17" xml:id="chapter-430-div-430-l-12889">die dâ stuonden unde sâzen."</l>
					<l n="18" xml:id="chapter-430-div-430-l-12890">die merkens niht vergâzen,</l>
					<l n="19" xml:id="chapter-430-div-430-l-12891">die pruovten daz her Gâwân</l>
					<l n="20" xml:id="chapter-430-div-430-l-12892">wære ein manlîch hövesch man.</l>
					<l n="21" xml:id="chapter-430-div-430-l-12893">urloubes er dô gerte,</l>
					<l n="22" xml:id="chapter-430-div-430-l-12894">des in der künec gewerte</l>
					<l n="23" xml:id="chapter-430-div-430-l-12895">und daz volc al gemeine,</l>
					<l n="24" xml:id="chapter-430-div-430-l-12896">wan der lantgrâve al eine.</l>
					<l n="25" xml:id="chapter-430-div-430-l-12897">die zwêne nam diu künegîn</l>
					<l n="26" xml:id="chapter-430-div-430-l-12898">und Gâwâns juncherrelîn:</l>
					<l n="27" xml:id="chapter-430-div-430-l-12899">si vuorte si dâ ir phlâgen</l>
					<l n="28" xml:id="chapter-430-div-430-l-12900">juncvrouwen âne bâgen.</l>
					<l n="29" xml:id="chapter-430-div-430-l-12901">dô nam ir wol mit zühten war</l>
					<l n="30" xml:id="chapter-430-div-430-l-12902">manec juncvrouwe wol gevar.</l>
				</div>
			</div>
			<div n="431" xml:id="chapter-431" type="chapter" data-level="1">
				<div xml:id="chapter-431-div-431" data-level="2">
					<l n="1" xml:id="chapter-431-div-431-l-12903">dô Gâwân enbizzen was</l>
					<l n="2" xml:id="chapter-431-div-431-l-12904">(ich sage iu als Kîôt las),</l>
					<l n="3" xml:id="chapter-431-div-431-l-12905">durch herzenlîche triuwe</l>
					<l n="4" xml:id="chapter-431-div-431-l-12906">huop sich dâ grôziu riuwe.</l>
					<l n="5" xml:id="chapter-431-div-431-l-12907">er sprach zer küneginne:</l>
					<l n="6" xml:id="chapter-431-div-431-l-12908">"vrouwe, hân ich sinne</l>
					<l n="7" xml:id="chapter-431-div-431-l-12909">und sol mir got den lîp bewarn,</l>
					<l n="8" xml:id="chapter-431-div-431-l-12910">sô muoz ihc dienestlîchez varn</l>
					<l n="9" xml:id="chapter-431-div-431-l-12911">und ritterlîch gemüete</l>
					<l n="10" xml:id="chapter-431-div-431-l-12912">iuwer wîplîchen güete</l>
					<l n="11" xml:id="chapter-431-div-431-l-12913">ze dieneste immer kêren,</l>
					<l n="12" xml:id="chapter-431-div-431-l-12914">wande iuch kan sælde lêren,</l>
					<l n="13" xml:id="chapter-431-div-431-l-12915">daz ir habet valsche ane gesiget.</l>
					<l n="14" xml:id="chapter-431-div-431-l-12916">iuwer prîs vür alle prîse wiget:</l>
					<l n="15" xml:id="chapter-431-div-431-l-12917">gelücke iuch müeze sælden wern.</l>
					<l n="16" xml:id="chapter-431-div-431-l-12918">vrouwe, ich wil urloubes gern:</l>
					<l n="17" xml:id="chapter-431-div-431-l-12919">den gebet mir und lât mich varn.</l>
					<l n="18" xml:id="chapter-431-div-431-l-12920">iuwer zuht müeze iuwern prîs bewarn."</l>
					<l n="19" xml:id="chapter-431-div-431-l-12921">ir was sîn dan scheiden leit:</l>
					<l n="20" xml:id="chapter-431-div-431-l-12922">dô weinden durch gesellekeit</l>
					<l n="21" xml:id="chapter-431-div-431-l-12923">mit ir manec juncvrouwe klâr.</l>
					<l n="22" xml:id="chapter-431-div-431-l-12924">diu künegîn sprach âne allen vâr:</l>
					<l n="23" xml:id="chapter-431-div-431-l-12925">"hetet ir mîn genozzen mêr,</l>
					<l n="24" xml:id="chapter-431-div-431-l-12926">mîn vreude wære gein sorgen hêr:</l>
					<l n="25" xml:id="chapter-431-div-431-l-12927">nû mohte iuwer vride niht bezzer sîn.</l>
					<l n="26" xml:id="chapter-431-div-431-l-12928">des geloupt aber, swenne ir lîdet pîn,</l>
					<l n="27" xml:id="chapter-431-div-431-l-12929">ob iuch vertreget ritterschaft</l>
					<l n="28" xml:id="chapter-431-div-431-l-12930">in riuwebæren kummers kraft,</l>
					<l n="29" xml:id="chapter-431-div-431-l-12931">sô wizzet, mîn her Gâwân,</l>
					<l n="30" xml:id="chapter-431-div-431-l-12932">des sol mîn herze phlihte hân</l>
				</div>
			</div>
			<div n="432" xml:id="chapter-432" type="chapter" data-level="1">
				<div xml:id="chapter-432-div-432" data-level="2">
					<l n="1" xml:id="chapter-432-div-432-l-12933">ze vlüste oder ze gewinne."</l>
					<l n="2" xml:id="chapter-432-div-432-l-12934">diu edel küneginne</l>
					<l n="3" xml:id="chapter-432-div-432-l-12935">kuste den Gâwânes munt.</l>
					<l n="4" xml:id="chapter-432-div-432-l-12936">der wart an vreuden ungesunt,</l>
					<l n="5" xml:id="chapter-432-div-432-l-12937">daz er sô gâhes von ir reit.</l>
					<l n="6" xml:id="chapter-432-div-432-l-12938">ich wæne ez was in beiden leit.</l>
					<l n="7" xml:id="chapter-432-div-432-l-12939">sîne knappen heten sich bedâht,</l>
					<l n="8" xml:id="chapter-432-div-432-l-12940">daz sîniu ors wâren brâht</l>
					<l n="9" xml:id="chapter-432-div-432-l-12941">ûf den hof vür den palas,</l>
					<l n="10" xml:id="chapter-432-div-432-l-12942">aldâ der linden schate was.</l>
					<l n="11" xml:id="chapter-432-div-432-l-12943">ouch wâren dem lantgrâven komen</l>
					<l n="12" xml:id="chapter-432-div-432-l-12944">sîne gesellen (sus hân ichz vernomen):</l>
					<l n="13" xml:id="chapter-432-div-432-l-12945">der reit mit im ûz vür die stat.</l>
					<l n="14" xml:id="chapter-432-div-432-l-12946">Gâwân in zühteclîchen bat,</l>
					<l n="15" xml:id="chapter-432-div-432-l-12947">daz er sich arbeite</l>
					<l n="16" xml:id="chapter-432-div-432-l-12948">und sîn gezoc im leite</l>
					<l n="17" xml:id="chapter-432-div-432-l-12949">ze Bêârosche. "dâst Scherules:</l>
					<l n="18" xml:id="chapter-432-div-432-l-12950">den suln si selbe biten des,</l>
					<l n="19" xml:id="chapter-432-div-432-l-12951">geleites ze Dîanazdrûn.</l>
					<l n="20" xml:id="chapter-432-div-432-l-12952">dâ wont etslîch Bertûn,</l>
					<l n="21" xml:id="chapter-432-div-432-l-12953">der si bringet an den herren mîn</l>
					<l n="22" xml:id="chapter-432-div-432-l-12954">oder an Ginovêren die künegîn."</l>
					<l n="23" xml:id="chapter-432-div-432-l-12955">daz lobete im Kingrimursel.</l>
					<l n="24" xml:id="chapter-432-div-432-l-12956">urloup nam der degen snel:</l>
					<l n="25" xml:id="chapter-432-div-432-l-12957">Gringuljete wart gewâpent sân,</l>
					<l n="26" xml:id="chapter-432-div-432-l-12958">daz ors, und mîn her Gâwân.</l>
					<l n="27" xml:id="chapter-432-div-432-l-12959">er kuste sîne mâge diu kindelîn</l>
					<l n="28" xml:id="chapter-432-div-432-l-12960">und ouch die werden knappen sîn.</l>
					<l n="29" xml:id="chapter-432-div-432-l-12961">nâch dem grâle im sicherheit gebôt:</l>
					<l n="30" xml:id="chapter-432-div-432-l-12962">er reit al eine gein wunders nôt.</l>
				</div>
			</div>
			<div n="433" xml:id="chapter-433" type="chapter" data-level="1">
				<div xml:id="chapter-433-div-433" data-level="2">
					<l n="1" xml:id="chapter-433-div-433-l-12963">"Tuot ûf." "wem? wer sît ir?"</l>
					<l n="2" xml:id="chapter-433-div-433-l-12964">"ich wil inz herze dîn ze dir."</l>
					<l n="3" xml:id="chapter-433-div-433-l-12965">"sô gert ir zengem rûme."</l>
					<l n="4" xml:id="chapter-433-div-433-l-12966">"waz denne? belîbe ich kûme,</l>
					<l n="5" xml:id="chapter-433-div-433-l-12967">mîn dringen soltû selten klagen:</l>
					<l n="6" xml:id="chapter-433-div-433-l-12968">ich wil dir nû von wunder sagen."</l>
					<l n="7" xml:id="chapter-433-div-433-l-12969">"jâ sît irz, vrou Aventiure?</l>
					<l n="8" xml:id="chapter-433-div-433-l-12970">wie vert der gehiure?</l>
					<l n="9" xml:id="chapter-433-div-433-l-12971">ich meine den werden Parzivâl.</l>
					<l n="10" xml:id="chapter-433-div-433-l-12972">den Cundrîe nâch dem grâl</l>
					<l n="11" xml:id="chapter-433-div-433-l-12973">mit unsüezen worten jagete,</l>
					<l n="12" xml:id="chapter-433-div-433-l-12974">dâ manec vrouwe klagete</l>
					<l n="13" xml:id="chapter-433-div-433-l-12975">daz niht wendec wart sîn reise,</l>
					<l n="14" xml:id="chapter-433-div-433-l-12976">von Artûse dem Berteneise</l>
					<l n="15" xml:id="chapter-433-div-433-l-12977">huop er sich dô: wie vert er nuo?</l>
					<l n="16" xml:id="chapter-433-div-433-l-12978">den selben mæren grîfet zuo,</l>
					<l n="17" xml:id="chapter-433-div-433-l-12979">ob er an vreuden sî verzaget,</l>
					<l n="18" xml:id="chapter-433-div-433-l-12980">oder hât er hôhen prîs bejaget?</l>
					<l n="19" xml:id="chapter-433-div-433-l-12981">oder ob sîn ganziu werdekeit</l>
					<l n="20" xml:id="chapter-433-div-433-l-12982">sî beidiu lanc unde breit,</l>
					<l n="21" xml:id="chapter-433-div-433-l-12983">oder ist si kurz oder smal?</l>
					<l n="22" xml:id="chapter-433-div-433-l-12984">nû prüevet uns die selben zal,</l>
					<l n="23" xml:id="chapter-433-div-433-l-12985">waz von sînen henden sî geschehen.</l>
					<l n="24" xml:id="chapter-433-div-433-l-12986">hât er Munsalvæsche sît gesehen</l>
					<l n="25" xml:id="chapter-433-div-433-l-12987">und den süezen Anfortas?</l>
					<l n="26" xml:id="chapter-433-div-433-l-12988">des herze dô vil siufzec was,</l>
					<l n="27" xml:id="chapter-433-div-433-l-12989">durch iuwer güete gebet uns trôst,</l>
					<l n="28" xml:id="chapter-433-div-433-l-12990">ob der von jâmer sî erlôst.</l>
					<l n="29" xml:id="chapter-433-div-433-l-12991">lât hœren uns diu mære,</l>
					<l n="30" xml:id="chapter-433-div-433-l-12992">ob Parzivâl dâ wære,</l>
				</div>
			</div>
			<div n="434" xml:id="chapter-434" type="chapter" data-level="1">
				<div xml:id="chapter-434-div-434" data-level="2">
					<l n="1" xml:id="chapter-434-div-434-l-12993">beidiu iuwer herre und ouch der mîn.</l>
					<l n="2" xml:id="chapter-434-div-434-l-12994">nû erliuhtet mir die vuore sîn,</l>
					<l n="3" xml:id="chapter-434-div-434-l-12995">der süezen Herzeloiden barn:</l>
					<l n="4" xml:id="chapter-434-div-434-l-12996">wie hât Gahmuretes sun gevarn,</l>
					<l n="5" xml:id="chapter-434-div-434-l-12997">sît er von Artûse reit?</l>
					<l n="6" xml:id="chapter-434-div-434-l-12998">ob er liep oder herzeleit</l>
					<l n="7" xml:id="chapter-434-div-434-l-12999">sît habe bezalt an strîte.</l>
					<l n="8" xml:id="chapter-434-div-434-l-13000">habet er sich an die wîte</l>
					<l n="9" xml:id="chapter-434-div-434-l-13001">oder hât er sider sich verlegen?</l>
					<l n="10" xml:id="chapter-434-div-434-l-13002">saget mir sîn site und al sîn phlegen."</l>
					<l n="11" xml:id="chapter-434-div-434-l-13003">Nû tuot uns diu âventiure bekant,</l>
					<l n="12" xml:id="chapter-434-div-434-l-13004">er habe erstrichen manec lant</l>
					<l n="13" xml:id="chapter-434-div-434-l-13005">zorse und in schiffen ûf dem wâc,</l>
					<l n="14" xml:id="chapter-434-div-434-l-13006">ez wære lantman oder mâc,</l>
					<l n="15" xml:id="chapter-434-div-434-l-13007">der tjoste poinder gein im maz,</l>
					<l n="16" xml:id="chapter-434-div-434-l-13008">daz der deheiner nie gesaz.</l>
					<l n="17" xml:id="chapter-434-div-434-l-13009">sus kan sîn wâge seigen</l>
					<l n="18" xml:id="chapter-434-div-434-l-13010">sîn selbes prîs ûf steigen</l>
					<l n="19" xml:id="chapter-434-div-434-l-13011">und die andern lêren sîgen.</l>
					<l n="20" xml:id="chapter-434-div-434-l-13012">in manegen herten wîgen</l>
					<l n="21" xml:id="chapter-434-div-434-l-13013">hât er sich schumfentiure erwert,</l>
					<l n="22" xml:id="chapter-434-div-434-l-13014">den lîp gein strît alsô gezert,</l>
					<l n="23" xml:id="chapter-434-div-434-l-13015">swer prîs zeim wolde borgen,</l>
					<l n="24" xml:id="chapter-434-div-434-l-13016">der müestez tuon mit sorgen.</l>
					<l n="25" xml:id="chapter-434-div-434-l-13017">sîn swert, daz im Anfortas</l>
					<l n="26" xml:id="chapter-434-div-434-l-13018">gap dô er bî dem grâle was,</l>
					<l n="27" xml:id="chapter-434-div-434-l-13019">brast sît dô er bestanden wart:</l>
					<l n="28" xml:id="chapter-434-div-434-l-13020">dô machtez ganz des brunnen art</l>
					<l n="29" xml:id="chapter-434-div-434-l-13021">bî Karnant, der dâ heizet Lac.</l>
					<l n="30" xml:id="chapter-434-div-434-l-13022">daz swert gehalf im prîses bejac:</l>
				</div>
			</div>
			<div n="435" xml:id="chapter-435" type="chapter" data-level="1">
				<div xml:id="chapter-435-div-435" data-level="2">
					<l n="1" xml:id="chapter-435-div-435-l-13023">swerz niht geloupt, der sündet.</l>
					<l n="2" xml:id="chapter-435-div-435-l-13024">diu âventiure uns kündet</l>
					<l n="3" xml:id="chapter-435-div-435-l-13025">daz Parzivâl der degen balt</l>
					<l n="4" xml:id="chapter-435-div-435-l-13026">kom geriten ûf einen walt,</l>
					<l n="5" xml:id="chapter-435-div-435-l-13027">ich enweiz ze welhen stunden,</l>
					<l n="6" xml:id="chapter-435-div-435-l-13028">aldâ sîn ougen vunden</l>
					<l n="7" xml:id="chapter-435-div-435-l-13029">eine klôsen niuwes bûwes stên,</l>
					<l n="8" xml:id="chapter-435-div-435-l-13030">dâ durch einen snellen brunnen gên:</l>
					<l n="9" xml:id="chapter-435-div-435-l-13031">einhalp si drüber was geworht.</l>
					<l n="10" xml:id="chapter-435-div-435-l-13032">der junge degen unervorht</l>
					<l n="11" xml:id="chapter-435-div-435-l-13033">reit durch âventiur ze versuochen.</l>
					<l n="12" xml:id="chapter-435-div-435-l-13034">sîn wolde got dô ruochen:</l>
					<l n="13" xml:id="chapter-435-div-435-l-13035">er vant eine klôsenærinne,</l>
					<l n="14" xml:id="chapter-435-div-435-l-13036">diu durch die gotes minne</l>
					<l n="15" xml:id="chapter-435-div-435-l-13037">ir magetuom und ir vreude gap.</l>
					<l n="16" xml:id="chapter-435-div-435-l-13038">wîplîcher sorgen urhap</l>
					<l n="17" xml:id="chapter-435-div-435-l-13039">ûz ir herzen blüete alniuwe</l>
					<l n="18" xml:id="chapter-435-div-435-l-13040">und doch durch alde triuwe.</l>
					<l n="19" xml:id="chapter-435-div-435-l-13041">Schîanatulander</l>
					<l n="20" xml:id="chapter-435-div-435-l-13042">und Sigûnen dâ vander:</l>
					<l n="21" xml:id="chapter-435-div-435-l-13043">der helt lac dinne begraben tôt,</l>
					<l n="22" xml:id="chapter-435-div-435-l-13044">ir leben leit ûf dem sarke nôt.</l>
					<l n="23" xml:id="chapter-435-div-435-l-13045">Sigûne doschesse</l>
					<l n="24" xml:id="chapter-435-div-435-l-13046">hôrte selten messe:</l>
					<l n="25" xml:id="chapter-435-div-435-l-13047">ir leben was doch ein venje gar.</l>
					<l n="26" xml:id="chapter-435-div-435-l-13048">ir dicker munt was rôt gevar</l>
					<l n="27" xml:id="chapter-435-div-435-l-13049">was dô erblichen unde bleich.</l>
					<l n="28" xml:id="chapter-435-div-435-l-13050">sît werltlîch vreude ir gar gesweich,</l>
					<l n="29" xml:id="chapter-435-div-435-l-13051">ez erleit nie maget sô hôhen pîn:</l>
					<l n="30" xml:id="chapter-435-div-435-l-13052">durch klage si muoz al eine sîn.</l>
				</div>
			</div>
			<div n="436" xml:id="chapter-436" type="chapter" data-level="1">
				<div xml:id="chapter-436-div-436" data-level="2">
					<l n="1" xml:id="chapter-436-div-436-l-13053">durch minne diu an im erstarp,</l>
					<l n="2" xml:id="chapter-436-div-436-l-13054">daz si der vürste niht erwarp,</l>
					<l n="3" xml:id="chapter-436-div-436-l-13055">si minnete sînen tôten lîp.</l>
					<l n="4" xml:id="chapter-436-div-436-l-13056">ob si worden wære sîn wîp,</l>
					<l n="5" xml:id="chapter-436-div-436-l-13057">dâ hete sich vrou Lûnete</l>
					<l n="6" xml:id="chapter-436-div-436-l-13058">gesûmet an sô gæher bete</l>
					<l n="7" xml:id="chapter-436-div-436-l-13059">als si riet ir selber vrouwen:</l>
					<l n="8" xml:id="chapter-436-div-436-l-13060">man mac doch dicke schouwen</l>
					<l n="9" xml:id="chapter-436-div-436-l-13061">vroun Lûneten rîten zuo</l>
					<l n="10" xml:id="chapter-436-div-436-l-13062">etslîchem râte gar ze vruo.</l>
					<l n="11" xml:id="chapter-436-div-436-l-13063">swelh wîp nû durch geselleschaft</l>
					<l n="12" xml:id="chapter-436-div-436-l-13064">unde durch ir zühte kraft</l>
					<l n="13" xml:id="chapter-436-div-436-l-13065">phlihte verbirt an vremder minne,</l>
					<l n="14" xml:id="chapter-436-div-436-l-13066">als ich michs versinne,</l>
					<l n="15" xml:id="chapter-436-div-436-l-13067">læt siz bî ir mannes leben,</l>
					<l n="16" xml:id="chapter-436-div-436-l-13068">dem wart an ir der wunsch gegeben.</l>
					<l n="17" xml:id="chapter-436-div-436-l-13069">dehein beiten stêt ir alsô wol:</l>
					<l n="18" xml:id="chapter-436-div-436-l-13070">daz erziuge ich ob ich sol.</l>
					<l n="19" xml:id="chapter-436-div-436-l-13071">dar nâch tuo als siz lêre:</l>
					<l n="20" xml:id="chapter-436-div-436-l-13072">behelt si dennoch êre,</l>
					<l n="21" xml:id="chapter-436-div-436-l-13073">si entreget deheinen sô liehten kranz,</l>
					<l n="22" xml:id="chapter-436-div-436-l-13074">gêt si durch vreude an den tanz.</l>
					<l n="23" xml:id="chapter-436-div-436-l-13075">wes mizze ich vreude gein der nôt,</l>
					<l n="24" xml:id="chapter-436-div-436-l-13076">als Sigûnen ir triuwe gebôt?</l>
					<l n="25" xml:id="chapter-436-div-436-l-13077">daz möhte ich gerne lâzen.</l>
					<l n="26" xml:id="chapter-436-div-436-l-13078">über ronen âne strâzen</l>
					<l n="27" xml:id="chapter-436-div-436-l-13079">Parzivâl vürz venster reit</l>
					<l n="28" xml:id="chapter-436-div-436-l-13080">alze nâhe: daz was im leit.</l>
					<l n="29" xml:id="chapter-436-div-436-l-13081">dô wolde er vrâgen um den walt</l>
					<l n="30" xml:id="chapter-436-div-436-l-13082">oder war sîn reise wære gezalt.</l>
				</div>
			</div>
			<div n="437" xml:id="chapter-437" type="chapter" data-level="1">
				<div xml:id="chapter-437-div-437" data-level="2">
					<l n="1" xml:id="chapter-437-div-437-l-13083">er vrâcte der gegenrede aldâ:</l>
					<l n="2" xml:id="chapter-437-div-437-l-13084">"ist iemen dinne?" si sprach: "jâ."</l>
					<l n="3" xml:id="chapter-437-div-437-l-13085">dô er hôrte daz ez vrouwen stimme was,</l>
					<l n="4" xml:id="chapter-437-div-437-l-13086">her dan ûf ungetretet gras</l>
					<l n="5" xml:id="chapter-437-div-437-l-13087">warf erz ors vil drâte.</l>
					<l n="6" xml:id="chapter-437-div-437-l-13088">ez dûhte in alze spâte,</l>
					<l n="7" xml:id="chapter-437-div-437-l-13089">daz er niht was erbeizet ê.</l>
					<l n="8" xml:id="chapter-437-div-437-l-13090">diu selbe schame tet im wê.</l>
					<l n="9" xml:id="chapter-437-div-437-l-13091">er bant daz ors vil vaste</l>
					<l n="10" xml:id="chapter-437-div-437-l-13092">zeins gevallen ronen aste,</l>
					<l n="11" xml:id="chapter-437-div-437-l-13093">sînen dürkeln schilt hienc er ouch dran.</l>
					<l n="12" xml:id="chapter-437-div-437-l-13094">dô der kiusche vrevel man</l>
					<l n="13" xml:id="chapter-437-div-437-l-13095">durch zuht sîn swert von im gebant,</l>
					<l n="14" xml:id="chapter-437-div-437-l-13096">er gienc vürz venster zuo der want:</l>
					<l n="15" xml:id="chapter-437-div-437-l-13097">dâ wolde er vrâgen mære.</l>
					<l n="16" xml:id="chapter-437-div-437-l-13098">diu klôse was vreuden lære,</l>
					<l n="17" xml:id="chapter-437-div-437-l-13099">dar zuo aller schimphe blôz:</l>
					<l n="18" xml:id="chapter-437-div-437-l-13100">er vant dâ niht wan jâmer grôz.</l>
					<l n="19" xml:id="chapter-437-div-437-l-13101">er gerte ir anz venster dar.</l>
					<l n="20" xml:id="chapter-437-div-437-l-13102">diu juncvrouwe bleich gevar</l>
					<l n="21" xml:id="chapter-437-div-437-l-13103">mit zuht ûf von ir venje stuont.</l>
					<l n="22" xml:id="chapter-437-div-437-l-13104">dennoch was im harte unkunt</l>
					<l n="23" xml:id="chapter-437-div-437-l-13105">wer si wære oder möhte sîn.</l>
					<l n="24" xml:id="chapter-437-div-437-l-13106">si truoc ein hemde hærîn</l>
					<l n="25" xml:id="chapter-437-div-437-l-13107">under grâwem rocke zenæst ir hût.</l>
					<l n="26" xml:id="chapter-437-div-437-l-13108">grôz jâmer was ir sundertrût:</l>
					<l n="27" xml:id="chapter-437-div-437-l-13109">der hete ir hôhen muot geleget,</l>
					<l n="28" xml:id="chapter-437-div-437-l-13110">von dem herzen siufzens vil erweget.</l>
					<l n="29" xml:id="chapter-437-div-437-l-13111">mit zuht diu maget zem venster gienc,</l>
					<l n="30" xml:id="chapter-437-div-437-l-13112">mit süezen worten si in emphienc.</l>
				</div>
			</div>
			<div n="438" xml:id="chapter-438" type="chapter" data-level="1">
				<div xml:id="chapter-438-div-438" data-level="2">
					<l n="1" xml:id="chapter-438-div-438-l-13113">si truoc einen salter in der hant:</l>
					<l n="2" xml:id="chapter-438-div-438-l-13114">Parzivâl der wîgant</l>
					<l n="3" xml:id="chapter-438-div-438-l-13115">ein kleinez vingerlîn dâ kôs,</l>
					<l n="4" xml:id="chapter-438-div-438-l-13116">daz si durch arbeit nie verlôs,</l>
					<l n="5" xml:id="chapter-438-div-438-l-13117">si enbehieldez durch rehter minne rât.</l>
					<l n="6" xml:id="chapter-438-div-438-l-13118">daz steinlîn was ein grânât,</l>
					<l n="7" xml:id="chapter-438-div-438-l-13119">des blic gap ûz der vinster schîn</l>
					<l n="8" xml:id="chapter-438-div-438-l-13120">als ein ander gensterlîn.</l>
					<l n="9" xml:id="chapter-438-div-438-l-13121">senlîch was ir gebende.</l>
					<l n="10" xml:id="chapter-438-div-438-l-13122">"dâ ûzen bî der wende,"</l>
					<l n="11" xml:id="chapter-438-div-438-l-13123">sprach si, "herre, dâ stêt ein banc:</l>
					<l n="12" xml:id="chapter-438-div-438-l-13124">ruocht sitzen, lêrez iuch iuwer gedanc</l>
					<l n="13" xml:id="chapter-438-div-438-l-13125">und ander unmuoze.</l>
					<l n="14" xml:id="chapter-438-div-438-l-13126">daz ich her ziuwerm gruoze</l>
					<l n="15" xml:id="chapter-438-div-438-l-13127">bin komen, daz vergelde iu got:</l>
					<l n="16" xml:id="chapter-438-div-438-l-13128">der gilt getriulîchen urbot."</l>
					<l n="17" xml:id="chapter-438-div-438-l-13129">der helt ir râtes niht vergaz,</l>
					<l n="18" xml:id="chapter-438-div-438-l-13130">vür daz venster er dô saz:</l>
					<l n="19" xml:id="chapter-438-div-438-l-13131">er bat ouch dinne sitzen sie.</l>
					<l n="20" xml:id="chapter-438-div-438-l-13132">si sprach: "nû hân ich selten hie</l>
					<l n="21" xml:id="chapter-438-div-438-l-13133">gesezzen bî deheinem man."</l>
					<l n="22" xml:id="chapter-438-div-438-l-13134">der helt si vrâgen began</l>
					<l n="23" xml:id="chapter-438-div-438-l-13135">um ir site und um ir phlege:</l>
					<l n="24" xml:id="chapter-438-div-438-l-13136">"daz ir sô verre von dem wege</l>
					<l n="25" xml:id="chapter-438-div-438-l-13137">sitzet in dirre wilde.</l>
					<l n="26" xml:id="chapter-438-div-438-l-13138">ich hânz vür unbilde,</l>
					<l n="27" xml:id="chapter-438-div-438-l-13139">vrouwe, wes ir ich begêt,</l>
					<l n="28" xml:id="chapter-438-div-438-l-13140">sît hie niht bûwes um iuch stêt."</l>
					<l n="29" xml:id="chapter-438-div-438-l-13141">si sprach: "dâ kumt mir von dem grâl</l>
					<l n="30" xml:id="chapter-438-div-438-l-13142">mîn spîse dâ her al sunder twâl.</l>
				</div>
			</div>
			<div n="439" xml:id="chapter-439" type="chapter" data-level="1">
				<div xml:id="chapter-439-div-439" data-level="2">
					<l n="1" xml:id="chapter-439-div-439-l-13143">Cundrîe la surziere</l>
					<l n="2" xml:id="chapter-439-div-439-l-13144">mir dannen bringet schiere</l>
					<l n="3" xml:id="chapter-439-div-439-l-13145">alle samztage naht</l>
					<l n="4" xml:id="chapter-439-div-439-l-13146">mîn spîse (des hât si sich bedâht),</l>
					<l n="5" xml:id="chapter-439-div-439-l-13147">die ich ganze wochen haben sol."</l>
					<l n="6" xml:id="chapter-439-div-439-l-13148">si sprach: "wære mir anders wol,</l>
					<l n="7" xml:id="chapter-439-div-439-l-13149">ich sorcte wênec um die nar:</l>
					<l n="8" xml:id="chapter-439-div-439-l-13150">der bin ich bereitet gar."</l>
					<l n="9" xml:id="chapter-439-div-439-l-13151">dô wânde Parzivâl, si lüge</l>
					<l n="10" xml:id="chapter-439-div-439-l-13152">und daz si in anders gerne trüge.</l>
					<l n="11" xml:id="chapter-439-div-439-l-13153">er sprach in schimphe zir dar în:</l>
					<l n="12" xml:id="chapter-439-div-439-l-13154">"durch wen traget ir daz vingerlîn?</l>
					<l n="13" xml:id="chapter-439-div-439-l-13155">ich hôrte ie sagen mære,</l>
					<l n="14" xml:id="chapter-439-div-439-l-13156">klôsenærinne und klôsenære</l>
					<l n="15" xml:id="chapter-439-div-439-l-13157">die solden mîden âmûrschaft."</l>
					<l n="16" xml:id="chapter-439-div-439-l-13158">si sprach: "hete iuwer rede kraft,</l>
					<l n="17" xml:id="chapter-439-div-439-l-13159">ir woldet mich velschen gerne.</l>
					<l n="18" xml:id="chapter-439-div-439-l-13160">swenne ich nû valsch gelerne,</l>
					<l n="19" xml:id="chapter-439-div-439-l-13161">sô hebet mir in ûf, sît ir dâ bî.</l>
					<l n="20" xml:id="chapter-439-div-439-l-13162">ruochts got, ich bin vor valsche vrî:</l>
					<l n="21" xml:id="chapter-439-div-439-l-13163">ich enkan deheinen widersaz."</l>
					<l n="22" xml:id="chapter-439-div-439-l-13164">si sprach: "disen mehelschaz</l>
					<l n="23" xml:id="chapter-439-div-439-l-13165">trage ich durch einen lieben man,</l>
					<l n="24" xml:id="chapter-439-div-439-l-13166">des minne ich nie an mich gewan</l>
					<l n="25" xml:id="chapter-439-div-439-l-13167">mit menneschlîcher tæte:</l>
					<l n="26" xml:id="chapter-439-div-439-l-13168">magetuomlîches herzen ræte</l>
					<l n="27" xml:id="chapter-439-div-439-l-13169">mir gein im râtent minne."</l>
					<l n="28" xml:id="chapter-439-div-439-l-13170">si sprach: "den hân ich hinne.</l>
					<l n="29" xml:id="chapter-439-div-439-l-13171">des kleinœte ich sider truoc,</l>
					<l n="30" xml:id="chapter-439-div-439-l-13172">sît Orilus tjost in sluoc,</l>
				</div>
			</div>
			<div n="440" xml:id="chapter-440" type="chapter" data-level="1">
				<div xml:id="chapter-440-div-440" data-level="2">
					<l n="1" xml:id="chapter-440-div-440-l-13173">mîner jæmerlîchen zîte jâr</l>
					<l n="2" xml:id="chapter-440-div-440-l-13174">wil ich im minne geben vür wâr.</l>
					<l n="3" xml:id="chapter-440-div-440-l-13175">der rehten minne ich bin sîn wer,</l>
					<l n="4" xml:id="chapter-440-div-440-l-13176">wande er mit schilte und ouch mit sper</l>
					<l n="5" xml:id="chapter-440-div-440-l-13177">dâ nâch mit ritters handen warp,</l>
					<l n="6" xml:id="chapter-440-div-440-l-13178">unz er in mînem dienste erstarp.</l>
					<l n="7" xml:id="chapter-440-div-440-l-13179">magetuom ich ledeclîche hân:</l>
					<l n="8" xml:id="chapter-440-div-440-l-13180">er ist iedoch vor gote mîn man.</l>
					<l n="9" xml:id="chapter-440-div-440-l-13181">ob gedanke würken suln diu werc,</l>
					<l n="10" xml:id="chapter-440-div-440-l-13182">sô trage ich ninder den geberc</l>
					<l n="11" xml:id="chapter-440-div-440-l-13183">der underswinge mir mîn ê.</l>
					<l n="12" xml:id="chapter-440-div-440-l-13184">mînem leben tet sîn sterben wê.</l>
					<l n="13" xml:id="chapter-440-div-440-l-13185">der rehten ê diz vingerlîn</l>
					<l n="14" xml:id="chapter-440-div-440-l-13186">vür got sol mîn geleite sîn.</l>
					<l n="15" xml:id="chapter-440-div-440-l-13187">daz ist ob mîner triuwe ein slôz,</l>
					<l n="16" xml:id="chapter-440-div-440-l-13188">von dem herzen mîner ougen vlôz.</l>
					<l n="17" xml:id="chapter-440-div-440-l-13189">ich bin hinne selbander:</l>
					<l n="18" xml:id="chapter-440-div-440-l-13190">Schîanatulander</l>
					<l n="19" xml:id="chapter-440-div-440-l-13191">ist daz eine, daz ander ich."</l>
					<l n="20" xml:id="chapter-440-div-440-l-13192">Parzivâl verstuont dô sich</l>
					<l n="21" xml:id="chapter-440-div-440-l-13193">daz ez Sigûne wære:</l>
					<l n="22" xml:id="chapter-440-div-440-l-13194">ir kummer was im swære.</l>
					<l n="23" xml:id="chapter-440-div-440-l-13195">den helt dô wênec des verdrôz,</l>
					<l n="24" xml:id="chapter-440-div-440-l-13196">von dem hersenier daz houbet blôz</l>
					<l n="25" xml:id="chapter-440-div-440-l-13197">er machte ê daz er gein ir sprach.</l>
					<l n="26" xml:id="chapter-440-div-440-l-13198">diu juncvrouwe an im ersach</l>
					<l n="27" xml:id="chapter-440-div-440-l-13199">durch îsers râm vil liehtez vel:</l>
					<l n="28" xml:id="chapter-440-div-440-l-13200">dô erkande si den degen snel.</l>
					<l n="29" xml:id="chapter-440-div-440-l-13201">si sprach: "ir sîtz her Parzivâl.</l>
					<l n="30" xml:id="chapter-440-div-440-l-13202">saget an, wie stêtz iu um den grâl?</l>
				</div>
			</div>
			<div n="441" xml:id="chapter-441" type="chapter" data-level="1">
				<div xml:id="chapter-441-div-441" data-level="2">
					<l n="1" xml:id="chapter-441-div-441-l-13203">habet ir geprüevet noch sînen art</l>
					<l n="2" xml:id="chapter-441-div-441-l-13204">oder wiest bewendet iuwer vart?"</l>
					<l n="3" xml:id="chapter-441-div-441-l-13205">er sprach zer megede wol geborn:</l>
					<l n="4" xml:id="chapter-441-div-441-l-13206">"dâ hân ich vreude vil verlorn.</l>
					<l n="5" xml:id="chapter-441-div-441-l-13207">der grâl mir sorgen gît genuoc.</l>
					<l n="6" xml:id="chapter-441-div-441-l-13208">ich liez ein lant dâ ich krône truoc,</l>
					<l n="7" xml:id="chapter-441-div-441-l-13209">dar zuo daz minneclîchste wîp:</l>
					<l n="8" xml:id="chapter-441-div-441-l-13210">ûf erde nie sô schœner lîp</l>
					<l n="9" xml:id="chapter-441-div-441-l-13211">wart geborn von menneschlîcher vruht.</l>
					<l n="10" xml:id="chapter-441-div-441-l-13212">ich sene mich nâch ir kiuschen zuht,</l>
					<l n="11" xml:id="chapter-441-div-441-l-13213">nâch ir minne ich trûre vil</l>
					<l n="12" xml:id="chapter-441-div-441-l-13214">und mêr nâch dem hôhen zil,</l>
					<l n="13" xml:id="chapter-441-div-441-l-13215">wiech Munsalvæsche mege gesehen</l>
					<l n="14" xml:id="chapter-441-div-441-l-13216">und den grâl: daz ist noch ungeschehen.</l>
					<l n="15" xml:id="chapter-441-div-441-l-13217">niftel Sigûne, dû tuos gewalt,</l>
					<l n="16" xml:id="chapter-441-div-441-l-13218">sît dû mînen kummer manecvalt</l>
					<l n="17" xml:id="chapter-441-div-441-l-13219">erkennes, daz dû vêhes mich."</l>
					<l n="18" xml:id="chapter-441-div-441-l-13220">diu maget sprach: "al mîn gerich</l>
					<l n="19" xml:id="chapter-441-div-441-l-13221">sol ûf dich, neve, sîn verkorn.</l>
					<l n="20" xml:id="chapter-441-div-441-l-13222">dû hâs doch vreuden vil verlorn,</l>
					<l n="21" xml:id="chapter-441-div-441-l-13223">sît dû lieze dich betrâgen</l>
					<l n="22" xml:id="chapter-441-div-441-l-13224">um daz werdeclîche vrâgen</l>
					<l n="23" xml:id="chapter-441-div-441-l-13225">und dô der süeze Anfortas</l>
					<l n="24" xml:id="chapter-441-div-441-l-13226">dîn wirt und dîn gelücke was.</l>
					<l n="25" xml:id="chapter-441-div-441-l-13227">dâ hete dir vrâgen wunsch gejaget:</l>
					<l n="26" xml:id="chapter-441-div-441-l-13228">nû muoz dîn vreude sîn verzaget</l>
					<l n="27" xml:id="chapter-441-div-441-l-13229">und al dîn hôher muot erlemt.</l>
					<l n="28" xml:id="chapter-441-div-441-l-13230">dîn herze sorge hât gezemt,</l>
					<l n="29" xml:id="chapter-441-div-441-l-13231">diu dir vil wilde wære,</l>
					<l n="30" xml:id="chapter-441-div-441-l-13232">hetes gevrâget dû der mære."</l>
				</div>
			</div>
			<div n="442" xml:id="chapter-442" type="chapter" data-level="1">
				<div xml:id="chapter-442-div-442" data-level="2">
					<l n="1" xml:id="chapter-442-div-442-l-13233">"ich warp als der schaden hât"</l>
					<l n="2" xml:id="chapter-442-div-442-l-13234">sprach er: "liebiu niftel, gip mir rât.</l>
					<l n="3" xml:id="chapter-442-div-442-l-13235">gedenke rehter sippe an mir</l>
					<l n="4" xml:id="chapter-442-div-442-l-13236">und sage mir ouch, wie stêt ez dir?</l>
					<l n="5" xml:id="chapter-442-div-442-l-13237">ich solde trûren um dîne klage,</l>
					<l n="6" xml:id="chapter-442-div-442-l-13238">wan daz ich hœhern kummer trage</l>
					<l n="7" xml:id="chapter-442-div-442-l-13239">dan ie man getrüege.</l>
					<l n="8" xml:id="chapter-442-div-442-l-13240">mîn nôt ist zungevüege."</l>
					<l n="9" xml:id="chapter-442-div-442-l-13241">si sprach: "nû helfe dir des hant,</l>
					<l n="10" xml:id="chapter-442-div-442-l-13242">dem aller kummer ist bekant,</l>
					<l n="11" xml:id="chapter-442-div-442-l-13243">ob dir sô wol gelinge,</l>
					<l n="12" xml:id="chapter-442-div-442-l-13244">daz dich ein slâ dar bringe,</l>
					<l n="13" xml:id="chapter-442-div-442-l-13245">aldâ dû Munsalvæsche sihs.</l>
					<l n="14" xml:id="chapter-442-div-442-l-13246">dâ dû mir dîner vreuden gihs,</l>
					<l n="15" xml:id="chapter-442-div-442-l-13247">Cundrîe la surziere reit</l>
					<l n="16" xml:id="chapter-442-div-442-l-13248">vil niulîch hinnen, mir ist leit,</l>
					<l n="17" xml:id="chapter-442-div-442-l-13249">daz ich niht vrâcte ob si dar</l>
					<l n="18" xml:id="chapter-442-div-442-l-13250">wolde kêren oder anderswar.</l>
					<l n="19" xml:id="chapter-442-div-442-l-13251">immer swenne si kumt, ir mûl dort stêt,</l>
					<l n="20" xml:id="chapter-442-div-442-l-13252">dâ der brunne ûz dem velse gêt.</l>
					<l n="21" xml:id="chapter-442-div-442-l-13253">ich râte daz dû ir rîtes nâch:</l>
					<l n="22" xml:id="chapter-442-div-442-l-13254">irst lîhte vor dir niht sô gâch,</l>
					<l n="23" xml:id="chapter-442-div-442-l-13255">dû enmüges si schiere hân erriten."</l>
					<l n="24" xml:id="chapter-442-div-442-l-13256">dâ enwart niht langer dô gebiten,</l>
					<l n="25" xml:id="chapter-442-div-442-l-13257">urloup nam der helt aldâ.</l>
					<l n="26" xml:id="chapter-442-div-442-l-13258">dô kêrte er ûf die niuwen slâ:</l>
					<l n="27" xml:id="chapter-442-div-442-l-13259">Cundrîen mûl die reise gienc.</l>
					<l n="28" xml:id="chapter-442-div-442-l-13260">daz ungeverte im undervienc</l>
					<l n="29" xml:id="chapter-442-div-442-l-13261">ein slâ die er hete erkorn.</l>
					<l n="30" xml:id="chapter-442-div-442-l-13262">sus wart aber den grâl verlorn:</l>
				</div>
			</div>
			<div n="443" xml:id="chapter-443" type="chapter" data-level="1">
				<div xml:id="chapter-443-div-443" data-level="2">
					<l n="1" xml:id="chapter-443-div-443-l-13263">al sîner vreude er dô vergaz.</l>
					<l n="2" xml:id="chapter-443-div-443-l-13264">ich wæne er hete gevrâget baz</l>
					<l n="3" xml:id="chapter-443-div-443-l-13265">wære er ze Munsalvæsche komen,</l>
					<l n="4" xml:id="chapter-443-div-443-l-13266">dan als ir ê hât vernomen.</l>
					<l n="5" xml:id="chapter-443-div-443-l-13267">nû lât in rîten: war sol er?</l>
					<l n="6" xml:id="chapter-443-div-443-l-13268">dort gein im kom geriten her</l>
					<l n="7" xml:id="chapter-443-div-443-l-13269">ein man, dem waz daz houbet blôz,</l>
					<l n="8" xml:id="chapter-443-div-443-l-13270">sîn wâpenroc von koste grôz,</l>
					<l n="9" xml:id="chapter-443-div-443-l-13271">dar under zharnas blanc gevar.</l>
					<l n="10" xml:id="chapter-443-div-443-l-13272">ânez houbet was er gewâpent gar.</l>
					<l n="11" xml:id="chapter-443-div-443-l-13273">gein Parzivâle er vaste reit.</l>
					<l n="12" xml:id="chapter-443-div-443-l-13274">dô sprach er: "herre, mir ist leit</l>
					<l n="13" xml:id="chapter-443-div-443-l-13275">daz ir mîns herren walt sus bant.</l>
					<l n="14" xml:id="chapter-443-div-443-l-13276">ir werdet schiere drum ermant,</l>
					<l n="15" xml:id="chapter-443-div-443-l-13277">dâ von sich iuwer gemüete sent.</l>
					<l n="16" xml:id="chapter-443-div-443-l-13278">Munsalvæsche ist niht gewent</l>
					<l n="17" xml:id="chapter-443-div-443-l-13279">daz iemen ir sô nâhe rite,</l>
					<l n="18" xml:id="chapter-443-div-443-l-13280">ez enwære der angestlîche strite</l>
					<l n="19" xml:id="chapter-443-div-443-l-13281">oder der alsolhen wandel bôt,</l>
					<l n="20" xml:id="chapter-443-div-443-l-13282">als man vor dem walde heizet tôt."</l>
					<l n="21" xml:id="chapter-443-div-443-l-13283">einen helm er in der hende</l>
					<l n="22" xml:id="chapter-443-div-443-l-13284">vuorte, des gebende</l>
					<l n="23" xml:id="chapter-443-div-443-l-13285">wâren snüere sîdîn,</l>
					<l n="24" xml:id="chapter-443-div-443-l-13286">und eine scharphe glævîn,</l>
					<l n="25" xml:id="chapter-443-div-443-l-13287">dar inne al niuwe was der schaft.</l>
					<l n="26" xml:id="chapter-443-div-443-l-13288">der helt bant mit zornes kraft</l>
					<l n="27" xml:id="chapter-443-div-443-l-13289">den helm ûfz houbet ebene.</l>
					<l n="28" xml:id="chapter-443-div-443-l-13290">ez enstuont in niht vergebene</l>
					<l n="29" xml:id="chapter-443-div-443-l-13291">an den selben zîten</l>
					<l n="30" xml:id="chapter-443-div-443-l-13292">sîn dreun und ouch sîn strîten:</l>
				</div>
			</div>
			<div n="444" xml:id="chapter-444" type="chapter" data-level="1">
				<div xml:id="chapter-444-div-444" data-level="2">
					<l n="1" xml:id="chapter-444-div-444-l-13293">iedoch bereite er sich zer tjost.</l>
					<l n="2" xml:id="chapter-444-div-444-l-13294">Parzivâl mit solher kost</l>
					<l n="3" xml:id="chapter-444-div-444-l-13295">hete ouch sper vil verzert.</l>
					<l n="4" xml:id="chapter-444-div-444-l-13296">er dâhte: "ich wære unernert,</l>
					<l n="5" xml:id="chapter-444-div-444-l-13297">rite ich über dises mannes sât:</l>
					<l n="6" xml:id="chapter-444-div-444-l-13298">wie würde dan sîns zornes rât?</l>
					<l n="7" xml:id="chapter-444-div-444-l-13299">nû trite ich hie den wilden varm.</l>
					<l n="8" xml:id="chapter-444-div-444-l-13300">mir engeswîchen hende, ieweder arm,</l>
					<l n="9" xml:id="chapter-444-div-444-l-13301">ich gibe vür mîne reise ein phant,</l>
					<l n="10" xml:id="chapter-444-div-444-l-13302">daz ninder bindet mich sîn hant."</l>
					<l n="11" xml:id="chapter-444-div-444-l-13303">daz wart ze beider sît getân,</l>
					<l n="12" xml:id="chapter-444-div-444-l-13304">diu ors in den walap verlân,</l>
					<l n="13" xml:id="chapter-444-div-444-l-13305">mit sporn getriben und ouch gevuort</l>
					<l n="14" xml:id="chapter-444-div-444-l-13306">vaste ûf der rabîne hurt:</l>
					<l n="15" xml:id="chapter-444-div-444-l-13307">ir enweders tjost dâ misseriet.</l>
					<l n="16" xml:id="chapter-444-div-444-l-13308">maneger tjost ein gegenniet</l>
					<l n="17" xml:id="chapter-444-div-444-l-13309">was Parzivâles hôhiu brust:</l>
					<l n="18" xml:id="chapter-444-div-444-l-13310">den lêrte kunst und sîn gelust</l>
					<l n="19" xml:id="chapter-444-div-444-l-13311">daz sîn tjost als ebene vuor</l>
					<l n="20" xml:id="chapter-444-div-444-l-13312">rehte in den stric der helmsnuor.</l>
					<l n="21" xml:id="chapter-444-div-444-l-13313">er traf in dâ man hæht den schilt,</l>
					<l n="22" xml:id="chapter-444-div-444-l-13314">sô man ritterschefte spilt,</l>
					<l n="23" xml:id="chapter-444-div-444-l-13315">daz von Munsalvæsche der templeis</l>
					<l n="24" xml:id="chapter-444-div-444-l-13316">von dem orse in eine halden reis</l>
					<l n="25" xml:id="chapter-444-div-444-l-13317">sô verre hin abe (diu was sô tief),</l>
					<l n="26" xml:id="chapter-444-div-444-l-13318">daz dâ sîn leger wênec slief.</l>
					<l n="27" xml:id="chapter-444-div-444-l-13319">Parzivâl der tjoste nâch</l>
					<l n="28" xml:id="chapter-444-div-444-l-13320">volcte. dem orse was ze gâch:</l>
					<l n="29" xml:id="chapter-444-div-444-l-13321">ez viel hin abe, daz ez gar zebrast.</l>
					<l n="30" xml:id="chapter-444-div-444-l-13322">Parzivâl eins zêders ast</l>
				</div>
			</div>
			<div n="445" xml:id="chapter-445" type="chapter" data-level="1">
				<div xml:id="chapter-445-div-445" data-level="2">
					<l n="1" xml:id="chapter-445-div-445-l-13323">begreif mit sînen handen.</l>
					<l n="2" xml:id="chapter-445-div-445-l-13324">nû jehts im niht ze schanden,</l>
					<l n="3" xml:id="chapter-445-div-445-l-13325">daz er sich âne schergen hienc.</l>
					<l n="4" xml:id="chapter-445-div-445-l-13326">mit den vuozen er gevienc</l>
					<l n="5" xml:id="chapter-445-div-445-l-13327">under im des velses herte</l>
					<l n="6" xml:id="chapter-445-div-445-l-13328">in grôzem ungeverte</l>
					<l n="7" xml:id="chapter-445-div-445-l-13329">lac daz ors dort niden tôt.</l>
					<l n="8" xml:id="chapter-445-div-445-l-13330">der ritter gâhte von der nôt</l>
					<l n="9" xml:id="chapter-445-div-445-l-13331">anderhalben ûf die halden hin:</l>
					<l n="10" xml:id="chapter-445-div-445-l-13332">wolde er teilen den gewin</l>
					<l n="11" xml:id="chapter-445-div-445-l-13333">den er erwarp an Parzivâl,</l>
					<l n="12" xml:id="chapter-445-div-445-l-13334">sô half im baz dâ heime der grâl.</l>
					<l n="13" xml:id="chapter-445-div-445-l-13335">Parzivâl her wider steic.</l>
					<l n="14" xml:id="chapter-445-div-445-l-13336">der zügel gein der erden seic:</l>
					<l n="15" xml:id="chapter-445-div-445-l-13337">dâ hetez ors durch getreten,</l>
					<l n="16" xml:id="chapter-445-div-445-l-13338">als ob ez bîtens wære gebeten,</l>
					<l n="17" xml:id="chapter-445-div-445-l-13339">des jener ritter dâ vergaz.</l>
					<l n="18" xml:id="chapter-445-div-445-l-13340">dô Parzivâl dar ûf gesaz,</l>
					<l n="19" xml:id="chapter-445-div-445-l-13341">dô enwas niht wan sîn sper verlorn:</l>
					<l n="20" xml:id="chapter-445-div-445-l-13342">diu vlust gein vinden was erkorn.</l>
					<l n="21" xml:id="chapter-445-div-445-l-13343">ich wæne, der starke Lehelîn</l>
					<l n="22" xml:id="chapter-445-div-445-l-13344">noch der stolze Kingrisîn</l>
					<l n="23" xml:id="chapter-445-div-445-l-13345">noch rois Gramoflanz</l>
					<l n="24" xml:id="chapter-445-div-445-l-13346">noch cons Laschoit fîz Gurnemanz</l>
					<l n="25" xml:id="chapter-445-div-445-l-13347">nie bezzer tjost geriten,</l>
					<l n="26" xml:id="chapter-445-div-445-l-13348">dan als diz ors wart erstriten.</l>
					<l n="27" xml:id="chapter-445-div-445-l-13349">dô reit er, er enwesse selbe war,</l>
					<l n="28" xml:id="chapter-445-div-445-l-13350">sô daz diu Munsalvæscher schar</l>
					<l n="29" xml:id="chapter-445-div-445-l-13351">in mit strîte gar vermeit.</l>
					<l n="30" xml:id="chapter-445-div-445-l-13352">des grâles vremde was im leit.</l>
				</div>
			</div>
			<div n="446" xml:id="chapter-446" type="chapter" data-level="1">
				<div xml:id="chapter-446-div-446" data-level="2">
					<l n="1" xml:id="chapter-446-div-446-l-13353">swerz ruocht vernemen, dem tuon ich kunt</l>
					<l n="2" xml:id="chapter-446-div-446-l-13354">wie im sîn dinc dâ nâch gestuont.</l>
					<l n="3" xml:id="chapter-446-div-446-l-13355">des enprüeve ich niht der wochen zal,</l>
					<l n="4" xml:id="chapter-446-div-446-l-13356">über wie lanc sider Parzivâl</l>
					<l n="5" xml:id="chapter-446-div-446-l-13357">reit durch âventiure als ê.</l>
					<l n="6" xml:id="chapter-446-div-446-l-13358">eins morgens was ein dünner snê,</l>
					<l n="7" xml:id="chapter-446-div-446-l-13359">iedoch sô dicke wol gesnît,</l>
					<l n="8" xml:id="chapter-446-div-446-l-13360">als der noch vrost den liuten gît.</l>
					<l n="9" xml:id="chapter-446-div-446-l-13361">ez was ûf einem grôzen walt.</l>
					<l n="10" xml:id="chapter-446-div-446-l-13362">im widergienc ein ritter alt,</l>
					<l n="11" xml:id="chapter-446-div-446-l-13363">des bart al grâ was gevar,</l>
					<l n="12" xml:id="chapter-446-div-446-l-13364">dâ bî sîn vel lieht und klâr:</l>
					<l n="13" xml:id="chapter-446-div-446-l-13365">die selben varwe truoc sîn wîp.</l>
					<l n="14" xml:id="chapter-446-div-446-l-13366">diu beidiu über blôzen lîp</l>
					<l n="15" xml:id="chapter-446-div-446-l-13367">truogen grâwe röcke herte</l>
					<l n="16" xml:id="chapter-446-div-446-l-13368">ûf ir bîhte verte.</l>
					<l n="17" xml:id="chapter-446-div-446-l-13369">sîniu kint, zwuo juncvrouwen,</l>
					<l n="18" xml:id="chapter-446-div-446-l-13370">die man gerne mohte schouwen,</l>
					<l n="19" xml:id="chapter-446-div-446-l-13371">dâ giengen in der selben wât.</l>
					<l n="20" xml:id="chapter-446-div-446-l-13372">daz riet in kiusches herzen rât,</l>
					<l n="21" xml:id="chapter-446-div-446-l-13373">si giengen alle barvuoz.</l>
					<l n="22" xml:id="chapter-446-div-446-l-13374">Parzivâl bôt sînen gruoz</l>
					<l n="23" xml:id="chapter-446-div-446-l-13375">dem grâwen ritter der dâ gienc.</l>
					<l n="24" xml:id="chapter-446-div-446-l-13376">von des râte er sît gelücke emphienc,</l>
					<l n="25" xml:id="chapter-446-div-446-l-13377">ez mohte wol ein herre sîn.</l>
					<l n="26" xml:id="chapter-446-div-446-l-13378">dâ liefen vrouwen breckelîn.</l>
					<l n="27" xml:id="chapter-446-div-446-l-13379">mit senften siten niht ze hêr</l>
					<l n="28" xml:id="chapter-446-div-446-l-13380">gienc dâ ritter und knappen mêr</l>
					<l n="29" xml:id="chapter-446-div-446-l-13381">mit zühten ûf der gotes vart,</l>
					<l n="30" xml:id="chapter-446-div-446-l-13382">genuoge sô junc, gar âne bart.</l>
				</div>
			</div>
			<div n="447" xml:id="chapter-447" type="chapter" data-level="1">
				<div xml:id="chapter-447-div-447" data-level="2">
					<l n="1" xml:id="chapter-447-div-447-l-13383">Parzivâl der werde degen</l>
					<l n="2" xml:id="chapter-447-div-447-l-13384">hete des lîbes sô gephlegen,</l>
					<l n="3" xml:id="chapter-447-div-447-l-13385">daz sîn zimierde rîche</l>
					<l n="4" xml:id="chapter-447-div-447-l-13386">stuont gar ritterlîche:</l>
					<l n="5" xml:id="chapter-447-div-447-l-13387">in solhem harnas er reit,</l>
					<l n="6" xml:id="chapter-447-div-447-l-13388">dem ungelîch was jeniu kleit</l>
					<l n="7" xml:id="chapter-447-div-447-l-13389">diu gein im truoc der grâwe man.</l>
					<l n="8" xml:id="chapter-447-div-447-l-13390">daz ors ûz dem phade sân</l>
					<l n="9" xml:id="chapter-447-div-447-l-13391">kêrte er mit dem zoume.</l>
					<l n="10" xml:id="chapter-447-div-447-l-13392">dô nam sîn vrâgen goume</l>
					<l n="11" xml:id="chapter-447-div-447-l-13393">um der guoten liute vart:</l>
					<l n="12" xml:id="chapter-447-div-447-l-13394">mit süezer rede ers innen wart.</l>
					<l n="13" xml:id="chapter-447-div-447-l-13395">dô was des grâwen ritters klage,</l>
					<l n="14" xml:id="chapter-447-div-447-l-13396">daz im die heileclîchen tage</l>
					<l n="15" xml:id="chapter-447-div-447-l-13397">niht hülfen gein alsolhem site,</l>
					<l n="16" xml:id="chapter-447-div-447-l-13398">daz er sunder wâpen rite</l>
					<l n="17" xml:id="chapter-447-div-447-l-13399">oder daz er barvuoz gienge</l>
					<l n="18" xml:id="chapter-447-div-447-l-13400">und stages zît begienge.</l>
					<l n="19" xml:id="chapter-447-div-447-l-13401">Parzivâl sprach zim dô:</l>
					<l n="20" xml:id="chapter-447-div-447-l-13402">"herre, ich erkenne sus noch sô,</l>
					<l n="21" xml:id="chapter-447-div-447-l-13403">wie sjâres urhap gestêt</l>
					<l n="22" xml:id="chapter-447-div-447-l-13404">oder wie der wochen zal gêt.</l>
					<l n="23" xml:id="chapter-447-div-447-l-13405">swie die tage sint genant,</l>
					<l n="24" xml:id="chapter-447-div-447-l-13406">daz ist mir allez unbekant.</l>
					<l n="25" xml:id="chapter-447-div-447-l-13407">ich diende einem der heizet got.</l>
					<l n="26" xml:id="chapter-447-div-447-l-13408">ê daz sô lasterlîchen spot</l>
					<l n="27" xml:id="chapter-447-div-447-l-13409">sîn gunst über mich erhancte,</l>
					<l n="28" xml:id="chapter-447-div-447-l-13410">mîn sin im nie gewancte,</l>
					<l n="29" xml:id="chapter-447-div-447-l-13411">von dem mir helfe was gesaget.</l>
					<l n="30" xml:id="chapter-447-div-447-l-13412">von dem mir helfe an mir verzaget."</l>
				</div>
			</div>
			<div n="448" xml:id="chapter-448" type="chapter" data-level="1">
				<div xml:id="chapter-448-div-448" data-level="2">
					<l n="1" xml:id="chapter-448-div-448-l-13413">dô sprach der ritter grâ gevar:</l>
					<l n="2" xml:id="chapter-448-div-448-l-13414">"meint ir got den diu maget gebar?</l>
					<l n="3" xml:id="chapter-448-div-448-l-13415">geloupt ir sîner mennscheit,</l>
					<l n="4" xml:id="chapter-448-div-448-l-13416">waz er als hiute durch uns erleit,</l>
					<l n="5" xml:id="chapter-448-div-448-l-13417">als man dises tages zît begêt,</l>
					<l n="6" xml:id="chapter-448-div-448-l-13418">unrehte iu denne zharnas stêt:</l>
					<l n="7" xml:id="chapter-448-div-448-l-13419">ez ist hiute der karvrîtac,</l>
					<l n="8" xml:id="chapter-448-div-448-l-13420">des al diu werlt sich vreun mac</l>
					<l n="9" xml:id="chapter-448-div-448-l-13421">und â bî mit angest siufzec sîn.</l>
					<l n="10" xml:id="chapter-448-div-448-l-13422">wâ wart ie hôher triuwe schîn,</l>
					<l n="11" xml:id="chapter-448-div-448-l-13423">dan die got durch uns begienc,</l>
					<l n="12" xml:id="chapter-448-div-448-l-13424">den man durch uns anz kriuze hienc?</l>
					<l n="13" xml:id="chapter-448-div-448-l-13425">herre, phleget ir toufes,</l>
					<l n="14" xml:id="chapter-448-div-448-l-13426">sô jâmer iuch des koufes:</l>
					<l n="15" xml:id="chapter-448-div-448-l-13427">er hât sîn werdeclîchez leben</l>
					<l n="16" xml:id="chapter-448-div-448-l-13428">mit tôde vür unser schult gegeben,</l>
					<l n="17" xml:id="chapter-448-div-448-l-13429">durch daz der mensche was verlorn,</l>
					<l n="18" xml:id="chapter-448-div-448-l-13430">durch schulde hin zer helle erkorn.</l>
					<l n="19" xml:id="chapter-448-div-448-l-13431">ob ir niht ein heiden sît,</l>
					<l n="20" xml:id="chapter-448-div-448-l-13432">sô denket, herre, an dise zît.</l>
					<l n="21" xml:id="chapter-448-div-448-l-13433">rîtet vürbaz ûf unser spor:</l>
					<l n="22" xml:id="chapter-448-div-448-l-13434">iu ensitzet niht ze verre vor</l>
					<l n="23" xml:id="chapter-448-div-448-l-13435">ein heilec man der gît iu rât,</l>
					<l n="24" xml:id="chapter-448-div-448-l-13436">wandel vür iuwer missetât.</l>
					<l n="25" xml:id="chapter-448-div-448-l-13437">welt ir im riuwe künden,</l>
					<l n="26" xml:id="chapter-448-div-448-l-13438">er scheidet iuch von sünden."</l>
					<l n="27" xml:id="chapter-448-div-448-l-13439">sîne tohter begunden sprechen:</l>
					<l n="28" xml:id="chapter-448-div-448-l-13440">"waz wiltû, vater, rechen?</l>
					<l n="29" xml:id="chapter-448-div-448-l-13441">sô bœse weter wir nû hân,</l>
					<l n="30" xml:id="chapter-448-div-448-l-13442">waz râtes nimstû dich gein im an?</l>
				</div>
			</div>
			<div n="449" xml:id="chapter-449" type="chapter" data-level="1">
				<div xml:id="chapter-449-div-449" data-level="2">
					<l n="1" xml:id="chapter-449-div-449-l-13443">wan vüerstû in dâ er erwarme?</l>
					<l n="2" xml:id="chapter-449-div-449-l-13444">sîne gîserten arme,</l>
					<l n="3" xml:id="chapter-449-div-449-l-13445">swie ritterlîch die sîn gestalt,</l>
					<l n="4" xml:id="chapter-449-div-449-l-13446">uns dunkt doch des, si haben kalt:</l>
					<l n="5" xml:id="chapter-449-div-449-l-13447">er ervrüre, wæren sîn eines drî.</l>
					<l n="6" xml:id="chapter-449-div-449-l-13448">dû hâs hie stênde nâhen bî</l>
					<l n="7" xml:id="chapter-449-div-449-l-13449">gezelt und slavenîen hûs:</l>
					<l n="8" xml:id="chapter-449-div-449-l-13450">kœme dir der künec Artûs,</l>
					<l n="9" xml:id="chapter-449-div-449-l-13451">dû behieldes in ouch mit spîse wol.</l>
					<l n="10" xml:id="chapter-449-div-449-l-13452">nû tuo als ein wirt sol:</l>
					<l n="11" xml:id="chapter-449-div-449-l-13453">vüere disen ritter mit dir dan."</l>
					<l n="12" xml:id="chapter-449-div-449-l-13454">dô sprach aber der grâwe man:</l>
					<l n="13" xml:id="chapter-449-div-449-l-13455">"herre, mîne tohter sagent al wâr.</l>
					<l n="14" xml:id="chapter-449-div-449-l-13456">hie nâhen bî elliu jâr</l>
					<l n="15" xml:id="chapter-449-div-449-l-13457">var ich ûf disen wilden walt,</l>
					<l n="16" xml:id="chapter-449-div-449-l-13458">ez sî warm oder kalt,</l>
					<l n="17" xml:id="chapter-449-div-449-l-13459">immer gein des marter zît,</l>
					<l n="18" xml:id="chapter-449-div-449-l-13460">der stæten lôn nâch dienste gît.</l>
					<l n="19" xml:id="chapter-449-div-449-l-13461">swaz spîse ich ûz brâhte durch got,</l>
					<l n="20" xml:id="chapter-449-div-449-l-13462">die teile ich mit iu âne spot."</l>
					<l n="21" xml:id="chapter-449-div-449-l-13463">diez mit guotem willen tâten,</l>
					<l n="22" xml:id="chapter-449-div-449-l-13464">die juncvrouwen bâten</l>
					<l n="23" xml:id="chapter-449-div-449-l-13465">in belîben sêre</l>
					<l n="24" xml:id="chapter-449-div-449-l-13466">und er hete belîbens êre.</l>
					<l n="25" xml:id="chapter-449-div-449-l-13467">iewederiu daz mit triuwen sprach.</l>
					<l n="26" xml:id="chapter-449-div-449-l-13468">Parzivâl an iu ersach,</l>
					<l n="27" xml:id="chapter-449-div-449-l-13469">swie tiur von vroste dâ was der sweiz,</l>
					<l n="28" xml:id="chapter-449-div-449-l-13470">ir munde wâren rôt, dicke und heiz:</l>
					<l n="29" xml:id="chapter-449-div-449-l-13471">die stuonden niht senlîche,</l>
					<l n="30" xml:id="chapter-449-div-449-l-13472">des tages zîte gelîche.</l>
				</div>
			</div>
			<div n="450" xml:id="chapter-450" type="chapter" data-level="1">
				<div xml:id="chapter-450-div-450" data-level="2">
					<l n="1" xml:id="chapter-450-div-450-l-13473">ob ich kleinez dinc dar ræche,</l>
					<l n="2" xml:id="chapter-450-div-450-l-13474">ungerne ich daz verspræche,</l>
					<l n="3" xml:id="chapter-450-div-450-l-13475">ich enholte einen kus durch suone dâ.</l>
					<l n="4" xml:id="chapter-450-div-450-l-13476">ob si der suone spræchen jâ?</l>
					<l n="5" xml:id="chapter-450-div-450-l-13477">wîp sint et immer wîp.</l>
					<l n="6" xml:id="chapter-450-div-450-l-13478">werlîches mannes lîp</l>
					<l n="7" xml:id="chapter-450-div-450-l-13479">hant si schier betwungen:</l>
					<l n="8" xml:id="chapter-450-div-450-l-13480">inst dicke alsus gelungen.</l>
					<l n="9" xml:id="chapter-450-div-450-l-13481">Parzivâl hie und dort</l>
					<l n="10" xml:id="chapter-450-div-450-l-13482">mit bete hôrte ir süezen wort,</l>
					<l n="11" xml:id="chapter-450-div-450-l-13483">des vater, muoter und der kinde.</l>
					<l n="12" xml:id="chapter-450-div-450-l-13484">er dâhte: "ob ich erwinde,</l>
					<l n="13" xml:id="chapter-450-div-450-l-13485">ich gên ungerne in dirre schar.</l>
					<l n="14" xml:id="chapter-450-div-450-l-13486">dise megede sint sô wol gevar,</l>
					<l n="15" xml:id="chapter-450-div-450-l-13487">daz mîn rîten bî in übele stêt,</l>
					<l n="16" xml:id="chapter-450-div-450-l-13488">sît man und wîp ze vuoz hie gêt.</l>
					<l n="17" xml:id="chapter-450-div-450-l-13489">sich vüect mîn scheiden von in baz,</l>
					<l n="18" xml:id="chapter-450-div-450-l-13490">sît ich gein dem trage haz,</l>
					<l n="19" xml:id="chapter-450-div-450-l-13491">den si von herzen minnent</l>
					<l n="20" xml:id="chapter-450-div-450-l-13492">und sich helfe dâ versinnent.</l>
					<l n="21" xml:id="chapter-450-div-450-l-13493">der hât sîn helfe mir verspart</l>
					<l n="22" xml:id="chapter-450-div-450-l-13494">und mich vor sorgen niht bewart."</l>
					<l n="23" xml:id="chapter-450-div-450-l-13495">Parzivâl sprach zin dô sân:</l>
					<l n="24" xml:id="chapter-450-div-450-l-13496">"herre und vrouwe, lât mich hân</l>
					<l n="25" xml:id="chapter-450-div-450-l-13497">iuwern urloup. gelücke iu heil</l>
					<l n="26" xml:id="chapter-450-div-450-l-13498">gebe unde vreuden vollen teil.</l>
					<l n="27" xml:id="chapter-450-div-450-l-13499">ir juncvrouwen süeze,</l>
					<l n="28" xml:id="chapter-450-div-450-l-13500">iuwer zuht iu danken müeze,</l>
					<l n="29" xml:id="chapter-450-div-450-l-13501">sît ir gundet mir gemaches wol.</l>
					<l n="30" xml:id="chapter-450-div-450-l-13502">iuwern urloup ich haben sol."</l>
				</div>
			</div>
			<div n="451" xml:id="chapter-451" type="chapter" data-level="1">
				<div xml:id="chapter-451-div-451" data-level="2">
					<l n="1" xml:id="chapter-451-div-451-l-13503">er neic und die andern nigen.</l>
					<l n="2" xml:id="chapter-451-div-451-l-13504">dâ wart ir klage niht verswigen.</l>
					<l n="3" xml:id="chapter-451-div-451-l-13505">hin rîtet Herzeloide vruht.</l>
					<l n="4" xml:id="chapter-451-div-451-l-13506">dem riet sîn manlîchiu zuht</l>
					<l n="5" xml:id="chapter-451-div-451-l-13507">kiusche und erbarmunge:</l>
					<l n="6" xml:id="chapter-451-div-451-l-13508">sît Herzeloide diu junge</l>
					<l n="7" xml:id="chapter-451-div-451-l-13509">in hete ûf gerbet triuwe,</l>
					<l n="8" xml:id="chapter-451-div-451-l-13510">sich huop sîns herzen riuwe.</l>
					<l n="9" xml:id="chapter-451-div-451-l-13511">alrêst er dô gedâhte.</l>
					<l n="10" xml:id="chapter-451-div-451-l-13512">wer al die werlt volbrâhte,</l>
					<l n="11" xml:id="chapter-451-div-451-l-13513">an sînen schephære,</l>
					<l n="12" xml:id="chapter-451-div-451-l-13514">wie gewaldec der wære.</l>
					<l n="13" xml:id="chapter-451-div-451-l-13515">er sprach: "waz ob got helfe phliget,</l>
					<l n="14" xml:id="chapter-451-div-451-l-13516">diu mînem trûren ane gesiget?</l>
					<l n="15" xml:id="chapter-451-div-451-l-13517">wart aber er ie ritter holt,</l>
					<l n="16" xml:id="chapter-451-div-451-l-13518">gediende ie ritter sînen solt</l>
					<l n="17" xml:id="chapter-451-div-451-l-13519">oder mac schilt unde swert</l>
					<l n="18" xml:id="chapter-451-div-451-l-13520">sîner helfe sîn sô wert</l>
					<l n="19" xml:id="chapter-451-div-451-l-13521">und rehtiu manlîchiu wer,</l>
					<l n="20" xml:id="chapter-451-div-451-l-13522">daz sîn helfe mich vor sorgen ner,</l>
					<l n="21" xml:id="chapter-451-div-451-l-13523">ist hiute sîn helflîcher tac,</l>
					<l n="22" xml:id="chapter-451-div-451-l-13524">sô helfe er, ob er helfen mac."</l>
					<l n="23" xml:id="chapter-451-div-451-l-13525">er kêrte sich wider dannen er dâ reit.</l>
					<l n="24" xml:id="chapter-451-div-451-l-13526">si stuonden dannoch, den was leit</l>
					<l n="25" xml:id="chapter-451-div-451-l-13527">daz er von in kêrte.</l>
					<l n="26" xml:id="chapter-451-div-451-l-13528">ir triuwe si daz lêrte:</l>
					<l n="27" xml:id="chapter-451-div-451-l-13529">die juncvrouwen im sâhen nâch,</l>
					<l n="28" xml:id="chapter-451-div-451-l-13530">gein den ouch im sîn herze jach,</l>
					<l n="29" xml:id="chapter-451-div-451-l-13531">daz er si gerne sæhe,</l>
					<l n="30" xml:id="chapter-451-div-451-l-13532">wande ir blic in schœne jæhe.</l>
				</div>
			</div>
			<div n="452" xml:id="chapter-452" type="chapter" data-level="1">
				<div xml:id="chapter-452-div-452" data-level="2">
					<l n="1" xml:id="chapter-452-div-452-l-13533">er sprach: "ist gotes kraft sô fier,</l>
					<l n="2" xml:id="chapter-452-div-452-l-13534">daz is beidiu ors und tier</l>
					<l n="3" xml:id="chapter-452-div-452-l-13535">und die liute mac wîsen,</l>
					<l n="4" xml:id="chapter-452-div-452-l-13536">sîn kraft wil ich im prîsen.</l>
					<l n="5" xml:id="chapter-452-div-452-l-13537">mac gotes kunst die helfe hân,</l>
					<l n="6" xml:id="chapter-452-div-452-l-13538">diu wîse mir diz kastelân</l>
					<l n="7" xml:id="chapter-452-div-452-l-13539">daz wægest um die reise mîn:</l>
					<l n="8" xml:id="chapter-452-div-452-l-13540">sô tuot sîn güete helfe schîn.</l>
					<l n="9" xml:id="chapter-452-div-452-l-13541">nû genc nâch der gotes kür."</l>
					<l n="10" xml:id="chapter-452-div-452-l-13542">den zügel gein den ôren vür</l>
					<l n="11" xml:id="chapter-452-div-452-l-13543">er dem orse legete,</l>
					<l n="12" xml:id="chapter-452-div-452-l-13544">mit den sporn erz vaste regete.</l>
					<l n="13" xml:id="chapter-452-div-452-l-13545">gein Fontâne la Salvâsche ez gienc,</l>
					<l n="14" xml:id="chapter-452-div-452-l-13546">dâ Orilus den eit emphienc.</l>
					<l n="15" xml:id="chapter-452-div-452-l-13547">der kiusche Trevrizent dâ saz,</l>
					<l n="16" xml:id="chapter-452-div-452-l-13548">der manegen mântac übel gaz:</l>
					<l n="17" xml:id="chapter-452-div-452-l-13549">als tet er gar die wochen.</l>
					<l n="18" xml:id="chapter-452-div-452-l-13550">er hete gar versprochen</l>
					<l n="19" xml:id="chapter-452-div-452-l-13551">môraz, wîn und ouch daz brôt.</l>
					<l n="20" xml:id="chapter-452-div-452-l-13552">sîn kiusche im dannoch mêr gebôt,</l>
					<l n="21" xml:id="chapter-452-div-452-l-13553">der spîse hete er deheinen muot,</l>
					<l n="22" xml:id="chapter-452-div-452-l-13554">vische noch vleisch, swaz trüege bluot.</l>
					<l n="23" xml:id="chapter-452-div-452-l-13555">sus stuont sîn heileclîchez leben.</l>
					<l n="24" xml:id="chapter-452-div-452-l-13556">got hete im den muot gegeben:</l>
					<l n="25" xml:id="chapter-452-div-452-l-13557">der herre sich bereite gar</l>
					<l n="26" xml:id="chapter-452-div-452-l-13558">gein der himeleschen schar.</l>
					<l n="27" xml:id="chapter-452-div-452-l-13559">mit vaste er grôzen kummer leit,</l>
					<l n="28" xml:id="chapter-452-div-452-l-13560">sîn kiusche gein dem tiuvel streit.</l>
					<l n="29" xml:id="chapter-452-div-452-l-13561">an dem ervert nû Parzivâl</l>
					<l n="30" xml:id="chapter-452-div-452-l-13562">diu verholnen mære um den grâl.</l>
				</div>
			</div>
			<div n="453" xml:id="chapter-453" type="chapter" data-level="1">
				<div xml:id="chapter-453-div-453" data-level="2">
					<l n="1" xml:id="chapter-453-div-453-l-13563">swer mich dâ von ê vrâcte</l>
					<l n="2" xml:id="chapter-453-div-453-l-13564">und drumme mit mir bâcte,</l>
					<l n="3" xml:id="chapter-453-div-453-l-13565">ob ichs im niht sagete,</l>
					<l n="4" xml:id="chapter-453-div-453-l-13566">unprîs der dran bejagete.</l>
					<l n="5" xml:id="chapter-453-div-453-l-13567">mich bat ez heln Kîôt,</l>
					<l n="6" xml:id="chapter-453-div-453-l-13568">wande im diu âventiure gebôt</l>
					<l n="7" xml:id="chapter-453-div-453-l-13569">daz es immer man gedæhte,</l>
					<l n="8" xml:id="chapter-453-div-453-l-13570">ez^ diu âventiure bræhte</l>
					<l n="9" xml:id="chapter-453-div-453-l-13571">mit worten an der mære gruoz,</l>
					<l n="10" xml:id="chapter-453-div-453-l-13572">daz man dâ von doch sprechen muoz.</l>
					<l n="11" xml:id="chapter-453-div-453-l-13573">Kîôt der meister wol bekant</l>
					<l n="12" xml:id="chapter-453-div-453-l-13574">ze Dôlet verworfen ligen vant</l>
					<l n="13" xml:id="chapter-453-div-453-l-13575">in heidenscher schrifte</l>
					<l n="14" xml:id="chapter-453-div-453-l-13576">dirre âventiur gestifte.</l>
					<l n="15" xml:id="chapter-453-div-453-l-13577">der karakter â bê cê</l>
					<l n="16" xml:id="chapter-453-div-453-l-13578">muoste er hân gelernetê</l>
					<l n="17" xml:id="chapter-453-div-453-l-13579">âne den list von nigrômanzî.</l>
					<l n="18" xml:id="chapter-453-div-453-l-13580">ez half daz im der touf was bî:</l>
					<l n="19" xml:id="chapter-453-div-453-l-13581">anders wære diz mære noch unvernomen.</l>
					<l n="20" xml:id="chapter-453-div-453-l-13582">dehein heidensch list möhte uns gevromen</l>
					<l n="21" xml:id="chapter-453-div-453-l-13583">ze künden um des grâles art,</l>
					<l n="22" xml:id="chapter-453-div-453-l-13584">wie man sîner tougen innen wart.</l>
					<l n="23" xml:id="chapter-453-div-453-l-13585">ein heiden Flegetanîs</l>
					<l n="24" xml:id="chapter-453-div-453-l-13586">bejagete an künste hôhen prîs.</l>
					<l n="25" xml:id="chapter-453-div-453-l-13587">der selbe fîsîôn</l>
					<l n="26" xml:id="chapter-453-div-453-l-13588">was geborn von Salomôn,</l>
					<l n="27" xml:id="chapter-453-div-453-l-13589">ûz israhêlscher sippe erzilt</l>
					<l n="28" xml:id="chapter-453-div-453-l-13590">von alter her, unz unser schilt</l>
					<l n="29" xml:id="chapter-453-div-453-l-13591">der touf wart vürz helleviur.</l>
					<l n="30" xml:id="chapter-453-div-453-l-13592">der schreip von sgrâles âventiur,</l>
				</div>
			</div>
			<div n="454" xml:id="chapter-454" type="chapter" data-level="1">
				<div xml:id="chapter-454-div-454" data-level="2">
					<l n="1" xml:id="chapter-454-div-454-l-13593">er was ein heiden vaterhalp,</l>
					<l n="2" xml:id="chapter-454-div-454-l-13594">Flegetanîs, der an ein kalp</l>
					<l n="3" xml:id="chapter-454-div-454-l-13595">bette als ob ez wære sîn got.</l>
					<l n="4" xml:id="chapter-454-div-454-l-13596">wie mac der tiuvel solhen spot</l>
					<l n="5" xml:id="chapter-454-div-454-l-13597">gevüegen an sô wîser diet,</l>
					<l n="6" xml:id="chapter-454-div-454-l-13598">daz si niht scheidet oder schiet</l>
					<l n="7" xml:id="chapter-454-div-454-l-13599">dâ von der treget die hœsten hant</l>
					<l n="8" xml:id="chapter-454-div-454-l-13600">und dem elliu wunder sint bekant?</l>
					<l n="9" xml:id="chapter-454-div-454-l-13601">Flegetanîs der heiden</l>
					<l n="10" xml:id="chapter-454-div-454-l-13602">kunde uns wol bescheiden</l>
					<l n="11" xml:id="chapter-454-div-454-l-13603">ieslîches sternen hinganc</l>
					<l n="12" xml:id="chapter-454-div-454-l-13604">und sîner künfte widerwanc,</l>
					<l n="13" xml:id="chapter-454-div-454-l-13605">wie lange ieslîcher umme gêt,</l>
					<l n="14" xml:id="chapter-454-div-454-l-13606">ê er wider an sîn zil gestêt.</l>
					<l n="15" xml:id="chapter-454-div-454-l-13607">mit der sternen ummereise vart</l>
					<l n="16" xml:id="chapter-454-div-454-l-13608">sit gepruovt aller menneschlîcher art:</l>
					<l n="17" xml:id="chapter-454-div-454-l-13609">Flegetanîs der heiden sach,</l>
					<l n="18" xml:id="chapter-454-div-454-l-13610">dâ von der blûclîche sprach,</l>
					<l n="19" xml:id="chapter-454-div-454-l-13611">in dem gestirne mit sînen ougen</l>
					<l n="20" xml:id="chapter-454-div-454-l-13612">verholnbæriu tougen.</l>
					<l n="21" xml:id="chapter-454-div-454-l-13613">er jach, ez hieze ein dinc der grâl:</l>
					<l n="22" xml:id="chapter-454-div-454-l-13614">des namen las er sunder twâl</l>
					<l n="23" xml:id="chapter-454-div-454-l-13615">in dem gestirne, wie der hiez.</l>
					<l n="24" xml:id="chapter-454-div-454-l-13616">"ein schar in ûf der erden liez:</l>
					<l n="25" xml:id="chapter-454-div-454-l-13617">diu vuor ûf über die sterne hôch.</l>
					<l n="26" xml:id="chapter-454-div-454-l-13618">ob die ir unschult wider zôch?</l>
					<l n="27" xml:id="chapter-454-div-454-l-13619">sît muoz sîn phlegen getouftiu vruht</l>
					<l n="28" xml:id="chapter-454-div-454-l-13620">mit alsô kiuschlîcher zuht:</l>
					<l n="29" xml:id="chapter-454-div-454-l-13621">diu mennescheit ist immer wert,</l>
					<l n="30" xml:id="chapter-454-div-454-l-13622">der zuo dem grâle wirt gegert."</l>
				</div>
			</div>
			<div n="455" xml:id="chapter-455" type="chapter" data-level="1">
				<div xml:id="chapter-455-div-455" data-level="2">
					<l n="1" xml:id="chapter-455-div-455-l-13623">sus schreip dâ von Flegetanîs.</l>
					<l n="2" xml:id="chapter-455-div-455-l-13624">Kîôt der meister wîs</l>
					<l n="3" xml:id="chapter-455-div-455-l-13625">diz mære begunde suochen</l>
					<l n="4" xml:id="chapter-455-div-455-l-13626">in latîneschen buochen,</l>
					<l n="5" xml:id="chapter-455-div-455-l-13627">wâ gewesen wære</l>
					<l n="6" xml:id="chapter-455-div-455-l-13628">ein volc dâ zuo gebære</l>
					<l n="7" xml:id="chapter-455-div-455-l-13629">daz ez des grâles phlæge</l>
					<l n="8" xml:id="chapter-455-div-455-l-13630">und der kiusche sich bewæge.</l>
					<l n="9" xml:id="chapter-455-div-455-l-13631">er las der lande krônikâ</l>
					<l n="10" xml:id="chapter-455-div-455-l-13632">ze Britâne und anderswâ,</l>
					<l n="11" xml:id="chapter-455-div-455-l-13633">ze Vrancrîche und in îrlant.</l>
					<l n="12" xml:id="chapter-455-div-455-l-13634">z Anschouwe er diu mære vant:</l>
					<l n="13" xml:id="chapter-455-div-455-l-13635">er las von Mazadân,</l>
					<l n="14" xml:id="chapter-455-div-455-l-13636">mit wârheite sunder wân</l>
					<l n="15" xml:id="chapter-455-div-455-l-13637">um allez sîn geslehte</l>
					<l n="16" xml:id="chapter-455-div-455-l-13638">stuont dâ geschriben rehte</l>
					<l n="17" xml:id="chapter-455-div-455-l-13639">und anderhalp wie Titurel</l>
					<l n="18" xml:id="chapter-455-div-455-l-13640">und des sun Frimutel</l>
					<l n="19" xml:id="chapter-455-div-455-l-13641">den grâl bræhte ûf Anfortas,</l>
					<l n="20" xml:id="chapter-455-div-455-l-13642">des swester Herzeloide was,</l>
					<l n="21" xml:id="chapter-455-div-455-l-13643">bî der Gahmuret ein kint</l>
					<l n="22" xml:id="chapter-455-div-455-l-13644">gewan. des disiu mære sint,</l>
					<l n="23" xml:id="chapter-455-div-455-l-13645">der rîtet nû ûf die niuwen slâ,</l>
					<l n="24" xml:id="chapter-455-div-455-l-13646">die gein im kom der ritter grâ.</l>
					<l n="25" xml:id="chapter-455-div-455-l-13647">er erkande ein stat, swie læge der snê</l>
					<l n="26" xml:id="chapter-455-div-455-l-13648">dâ liehte bluomen stuondenê</l>
					<l n="27" xml:id="chapter-455-div-455-l-13649">(daz was vor eins gebirges want),</l>
					<l n="28" xml:id="chapter-455-div-455-l-13650">aldâ sîn manlîchiu hant</l>
					<l n="29" xml:id="chapter-455-div-455-l-13651">vroun Jeschûten die hulde erwarp</l>
					<l n="30" xml:id="chapter-455-div-455-l-13652">und dâ Orilus zorn verdarp.</l>
				</div>
			</div>
			<div n="456" xml:id="chapter-456" type="chapter" data-level="1">
				<div xml:id="chapter-456-div-456" data-level="2">
					<l n="1" xml:id="chapter-456-div-456-l-13653">diu slâ in dâ niht halden liez:</l>
					<l n="2" xml:id="chapter-456-div-456-l-13654">Fontâne la Salvâsche hiez</l>
					<l n="3" xml:id="chapter-456-div-456-l-13655">ein wesen, dar sîn reise gienc.</l>
					<l n="4" xml:id="chapter-456-div-456-l-13656">er vant den wirt, der in emphienc.</l>
					<l n="5" xml:id="chapter-456-div-456-l-13657">der einsidel zim sprach:</l>
					<l n="6" xml:id="chapter-456-div-456-l-13658">"ouwê, herre, daz iu geschach</l>
					<l n="7" xml:id="chapter-456-div-456-l-13659">in dirre heileclîchen zît.</l>
					<l n="8" xml:id="chapter-456-div-456-l-13660">hât iuch angestlîcher strît</l>
					<l n="9" xml:id="chapter-456-div-456-l-13661">in diz harnas getriben</l>
					<l n="10" xml:id="chapter-456-div-456-l-13662">oder sît ir âne strît beliben?</l>
					<l n="11" xml:id="chapter-456-div-456-l-13663">sô stüende iu baz ein ander wât,</l>
					<l n="12" xml:id="chapter-456-div-456-l-13664">lieze iuch hôchverte rât.</l>
					<l n="13" xml:id="chapter-456-div-456-l-13665">nû ruocht erbeizen, herre,</l>
					<l n="14" xml:id="chapter-456-div-456-l-13666">(ich wæne iu daz iht werre)</l>
					<l n="15" xml:id="chapter-456-div-456-l-13667">und erwarmt bî einem viure.</l>
					<l n="16" xml:id="chapter-456-div-456-l-13668">hât iuch âventiure</l>
					<l n="17" xml:id="chapter-456-div-456-l-13669">ûz gesant durch minnen solt?</l>
					<l n="18" xml:id="chapter-456-div-456-l-13670">sît ir rehter minne holt,</l>
					<l n="19" xml:id="chapter-456-div-456-l-13671">sô minnet als nû diu minne gêt,</l>
					<l n="20" xml:id="chapter-456-div-456-l-13672">als dises tages minne stêt:</l>
					<l n="21" xml:id="chapter-456-div-456-l-13673">dient her nâch um wîbe gruoz.</l>
					<l n="22" xml:id="chapter-456-div-456-l-13674">ruocht erbeizen, ob ichs biten muoz."</l>
					<l n="23" xml:id="chapter-456-div-456-l-13675">Parzivâl der wîgant</l>
					<l n="24" xml:id="chapter-456-div-456-l-13676">erbeizte nider al zehant,</l>
					<l n="25" xml:id="chapter-456-div-456-l-13677">mit grôzer zuht er vor im stuont.</l>
					<l n="26" xml:id="chapter-456-div-456-l-13678">er tet im von den liuten kunt,</l>
					<l n="27" xml:id="chapter-456-div-456-l-13679">die in dar wîsten,</l>
					<l n="28" xml:id="chapter-456-div-456-l-13680">wie die sîn râten prîsten.</l>
					<l n="29" xml:id="chapter-456-div-456-l-13681">dô sprach er: "herre, nû gebet mir rât:</l>
					<l n="30" xml:id="chapter-456-div-456-l-13682">ich bin ein man der sünde hât."</l>
				</div>
			</div>
			<div n="457" xml:id="chapter-457" type="chapter" data-level="1">
				<div xml:id="chapter-457-div-457" data-level="2">
					<l n="1" xml:id="chapter-457-div-457-l-13683">dô disiu rede was getân,</l>
					<l n="2" xml:id="chapter-457-div-457-l-13684">dô sprach aber der guote man:</l>
					<l n="3" xml:id="chapter-457-div-457-l-13685">"ich bin râtes iuwer wer.</l>
					<l n="4" xml:id="chapter-457-div-457-l-13686">nû saget mir wer iuch wîste her."</l>
					<l n="5" xml:id="chapter-457-div-457-l-13687">"herre, ûf dem walde mir widergienc</l>
					<l n="6" xml:id="chapter-457-div-457-l-13688">ein grâ man, der mich wol emphienc:</l>
					<l n="7" xml:id="chapter-457-div-457-l-13689">als tet sîn massenîe.</l>
					<l n="8" xml:id="chapter-457-div-457-l-13690">der selbe valsches vrîe</l>
					<l n="9" xml:id="chapter-457-div-457-l-13691">hât mich zuo ziu her gesant:</l>
					<l n="10" xml:id="chapter-457-div-457-l-13692">ich reit sîn slâ, unz ich iuch vant."</l>
					<l n="11" xml:id="chapter-457-div-457-l-13693">der wirt sprach: "daz was Kahenîs.</l>
					<l n="12" xml:id="chapter-457-div-457-l-13694">derst werdeclîcher vuore wîs.</l>
					<l n="13" xml:id="chapter-457-div-457-l-13695">der vürste ist ein Punturteis,</l>
					<l n="14" xml:id="chapter-457-div-457-l-13696">der rîche künec von Kâreis</l>
					<l n="15" xml:id="chapter-457-div-457-l-13697">sîn swester hât ze wîbe.</l>
					<l n="16" xml:id="chapter-457-div-457-l-13698">nie kiuscher vruht von lîbe</l>
					<l n="17" xml:id="chapter-457-div-457-l-13699">wart geborn dan sîn selbes kint,</l>
					<l n="18" xml:id="chapter-457-div-457-l-13700">diu iu dâ widergangen sint.</l>
					<l n="19" xml:id="chapter-457-div-457-l-13701">der vürste ist von küneges art.</l>
					<l n="20" xml:id="chapter-457-div-457-l-13702">alle jâr ist zuo mir her sîn vart."</l>
					<l n="21" xml:id="chapter-457-div-457-l-13703">Parzivâl zem wirte sprach:</l>
					<l n="22" xml:id="chapter-457-div-457-l-13704">"dô ich iuch vor mir stênde sach,</l>
					<l n="23" xml:id="chapter-457-div-457-l-13705">vorht ir iu iht, dô ich zuo ziu reit?</l>
					<l n="24" xml:id="chapter-457-div-457-l-13706">was iu mîn komen dô iht leit?"</l>
					<l n="25" xml:id="chapter-457-div-457-l-13707">dô sprach er: "herre, geloubet mirz,</l>
					<l n="26" xml:id="chapter-457-div-457-l-13708">mich hât der ber und ouch der hirz</l>
					<l n="27" xml:id="chapter-457-div-457-l-13709">erschrecket dicker dan der man.</l>
					<l n="28" xml:id="chapter-457-div-457-l-13710">ein wârheit ich iu sagen kan,</l>
					<l n="29" xml:id="chapter-457-div-457-l-13711">ich envürhte niht swaz mennesch ist.</l>
					<l n="30" xml:id="chapter-457-div-457-l-13712">ich hân ouch menneschlîchen list:</l>
				</div>
			</div>
			<div n="458" xml:id="chapter-458" type="chapter" data-level="1">
				<div xml:id="chapter-458-div-458" data-level="2">
					<l n="1" xml:id="chapter-458-div-458-l-13713">hetet irz niht vür einen ruom,</l>
					<l n="2" xml:id="chapter-458-div-458-l-13714">sô trüege ich vluht noch magetuom.</l>
					<l n="3" xml:id="chapter-458-div-458-l-13715">mîn herze emphienc noch nie den kranc</l>
					<l n="4" xml:id="chapter-458-div-458-l-13716">daz ich von wer getæte wanc</l>
					<l n="5" xml:id="chapter-458-div-458-l-13717">bî mîner werlîchen zît.</l>
					<l n="6" xml:id="chapter-458-div-458-l-13718">ich was ein ritter, als ir sît,</l>
					<l n="7" xml:id="chapter-458-div-458-l-13719">der ouch nâch hôher minne ranc.</l>
					<l n="8" xml:id="chapter-458-div-458-l-13720">etswenne ich sündebæren gedanc</l>
					<l n="9" xml:id="chapter-458-div-458-l-13721">gein der kiusche parrierte.</l>
					<l n="10" xml:id="chapter-458-div-458-l-13722">mîn leben ich dar ûf zierte,</l>
					<l n="11" xml:id="chapter-458-div-458-l-13723">daz mir genâde tæte ein wîp.</l>
					<l n="12" xml:id="chapter-458-div-458-l-13724">des hât vergezzen nû mîn lîp.</l>
					<l n="13" xml:id="chapter-458-div-458-l-13725">gebet mir den zoum in mîne hant:</l>
					<l n="14" xml:id="chapter-458-div-458-l-13726">dort under jenes velses want</l>
					<l n="15" xml:id="chapter-458-div-458-l-13727">sol iuwer ors durch ruowen stên.</l>
					<l n="16" xml:id="chapter-458-div-458-l-13728">bî einer wîle sul wir beide gên</l>
					<l n="17" xml:id="chapter-458-div-458-l-13729">und brechen im grazzach und varm.</l>
					<l n="18" xml:id="chapter-458-div-458-l-13730">anders vuoters bin ich arm:</l>
					<l n="19" xml:id="chapter-458-div-458-l-13731">wir sulnz doch harte wol ernern."</l>
					<l n="20" xml:id="chapter-458-div-458-l-13732">Parzivâl sich wolde wern,</l>
					<l n="21" xml:id="chapter-458-div-458-l-13733">daz er szoumes emphienge niht.</l>
					<l n="22" xml:id="chapter-458-div-458-l-13734">"iuwer zuht iu des niht giht,</l>
					<l n="23" xml:id="chapter-458-div-458-l-13735">daz ir strîtet wider deheinen wirt,</l>
					<l n="24" xml:id="chapter-458-div-458-l-13736">ob unvuoge iuwer zuht verbirt"</l>
					<l n="25" xml:id="chapter-458-div-458-l-13737">alsus sprach der guote man.</l>
					<l n="26" xml:id="chapter-458-div-458-l-13738">dem wirte wart der zoum verlân.</l>
					<l n="27" xml:id="chapter-458-div-458-l-13739">der zôch daz ors under jenen stein,</l>
					<l n="28" xml:id="chapter-458-div-458-l-13740">dâ selten sunne hin erschein:</l>
					<l n="29" xml:id="chapter-458-div-458-l-13741">daz was ein wilder marstal.</l>
					<l n="30" xml:id="chapter-458-div-458-l-13742">dâ durch gienc eins brunnen val.</l>
				</div>
			</div>
			<div n="459" xml:id="chapter-459" type="chapter" data-level="1">
				<div xml:id="chapter-459-div-459" data-level="2">
					<l n="1" xml:id="chapter-459-div-459-l-13743">Parzivâl stuont ûf dem snê.</l>
					<l n="2" xml:id="chapter-459-div-459-l-13744">ez tæte einem kranken manne wê,</l>
					<l n="3" xml:id="chapter-459-div-459-l-13745">ob er harnas trüege</l>
					<l n="4" xml:id="chapter-459-div-459-l-13746">dâ der vrost sus an in slüege.</l>
					<l n="5" xml:id="chapter-459-div-459-l-13747">der wirt in vuorte in eine gruft,</l>
					<l n="6" xml:id="chapter-459-div-459-l-13748">dar selten kom des windes luft:</l>
					<l n="7" xml:id="chapter-459-div-459-l-13749">dâ lâgen glüendege koln.</l>
					<l n="8" xml:id="chapter-459-div-459-l-13750">die mohte der gast vil gerne doln.</l>
					<l n="9" xml:id="chapter-459-div-459-l-13751">eine kerzen zunde swirtes hant:</l>
					<l n="10" xml:id="chapter-459-div-459-l-13752">dô entwâpende sich der wîgant.</l>
					<l n="11" xml:id="chapter-459-div-459-l-13753">under im lac ramschoup und varm.</l>
					<l n="12" xml:id="chapter-459-div-459-l-13754">al sîne lide im wurden warm,</l>
					<l n="13" xml:id="chapter-459-div-459-l-13755">sô daz sîn vel liehten schîn</l>
					<l n="14" xml:id="chapter-459-div-459-l-13756">gap. er mohte wol waltmüede sîn,</l>
					<l n="15" xml:id="chapter-459-div-459-l-13757">wande er hete der strâzen wênec geriten,</l>
					<l n="16" xml:id="chapter-459-div-459-l-13758">âne dach die naht des tages erbiten:</l>
					<l n="17" xml:id="chapter-459-div-459-l-13759">als hete er manege ander.</l>
					<l n="18" xml:id="chapter-459-div-459-l-13760">getriuwen wirt dâ vander.</l>
					<l n="19" xml:id="chapter-459-div-459-l-13761">dâ lac ein roc, den lêch im an</l>
					<l n="20" xml:id="chapter-459-div-459-l-13762">der wirt und vuorte in mit im dan</l>
					<l n="21" xml:id="chapter-459-div-459-l-13763">zeiner andern gruft: dâ inne was</l>
					<l n="22" xml:id="chapter-459-div-459-l-13764">sîniu buoch dar an der kiusche las.</l>
					<l n="23" xml:id="chapter-459-div-459-l-13765">nâch stages site ein alterstein</l>
					<l n="24" xml:id="chapter-459-div-459-l-13766">dâ stuont al blôz, dar ûf erschein</l>
					<l n="25" xml:id="chapter-459-div-459-l-13767">ein kefse (diu wart schiere erkant),</l>
					<l n="26" xml:id="chapter-459-div-459-l-13768">dar ûfe Parzivâles hant</l>
					<l n="27" xml:id="chapter-459-div-459-l-13769">swuor einen ungevelschten eit,</l>
					<l n="28" xml:id="chapter-459-div-459-l-13770">dâ von vroun Jeschûten leit</l>
					<l n="29" xml:id="chapter-459-div-459-l-13771">ze liebe wart verkêret</l>
					<l n="30" xml:id="chapter-459-div-459-l-13772">und ir vreude gemêret.</l>
				</div>
			</div>
			<div n="460" xml:id="chapter-460" type="chapter" data-level="1">
				<div xml:id="chapter-460-div-460" data-level="2">
					<l n="1" xml:id="chapter-460-div-460-l-13773">Parzivâl zem wirte sîn</l>
					<l n="2" xml:id="chapter-460-div-460-l-13774">sprach: "herre, dirre kefsen schîn</l>
					<l n="3" xml:id="chapter-460-div-460-l-13775">erkenne ich, wande ich drûfe swuor</l>
					<l n="4" xml:id="chapter-460-div-460-l-13776">zeinen zîten dô ich hie vür si vuor.</l>
					<l n="5" xml:id="chapter-460-div-460-l-13777">ein gemâlet sper dâ bî ich vant:</l>
					<l n="6" xml:id="chapter-460-div-460-l-13778">herre, daz nam alhie mîn hant,</l>
					<l n="7" xml:id="chapter-460-div-460-l-13779">dâ mite ich prîs bejagete.</l>
					<l n="8" xml:id="chapter-460-div-460-l-13780">als man mir sider sagete</l>
					<l n="9" xml:id="chapter-460-div-460-l-13781">(ich verdâhte mich an mîn selbes wîp</l>
					<l n="10" xml:id="chapter-460-div-460-l-13782">sô daz von witzen kom mîn lîp),</l>
					<l n="11" xml:id="chapter-460-div-460-l-13783">zwuo rîche tjoste dâ mite ich reit:</l>
					<l n="12" xml:id="chapter-460-div-460-l-13784">unwizzende ich die beide streit.</l>
					<l n="13" xml:id="chapter-460-div-460-l-13785">dannoch hete ich êre:</l>
					<l n="14" xml:id="chapter-460-div-460-l-13786">nû hân ich sorgen mêre</l>
					<l n="15" xml:id="chapter-460-div-460-l-13787">dan ir an manne ie wart gesehen.</l>
					<l n="16" xml:id="chapter-460-div-460-l-13788">durch iuwer zuht sult ir des jehen,</l>
					<l n="17" xml:id="chapter-460-div-460-l-13789">wie lanc ist von der zîte her,</l>
					<l n="18" xml:id="chapter-460-div-460-l-13790">herre, daz ich hie nam daz sper?"</l>
					<l n="19" xml:id="chapter-460-div-460-l-13791">dô sprach aber der guote man:</l>
					<l n="20" xml:id="chapter-460-div-460-l-13792">"des vergaz mîn vriunt Taurian</l>
					<l n="21" xml:id="chapter-460-div-460-l-13793">hie: er kom mirs sît in klage.</l>
					<l n="22" xml:id="chapter-460-div-460-l-13794">vünfthalp jâr und drî tage</l>
					<l n="23" xml:id="chapter-460-div-460-l-13795">ist daz irz im nâmet hie.</l>
					<l n="24" xml:id="chapter-460-div-460-l-13796">welt irz hœren, ich prüeve iu wie."</l>
					<l n="25" xml:id="chapter-460-div-460-l-13797">an dem salter las er im über al</l>
					<l n="26" xml:id="chapter-460-div-460-l-13798">diu jâr und gar der wochen zal,</l>
					<l n="27" xml:id="chapter-460-div-460-l-13799">die dâ zwischen wâren hin.</l>
					<l n="28" xml:id="chapter-460-div-460-l-13800">"alrêst ich innen worden bin</l>
					<l n="29" xml:id="chapter-460-div-460-l-13801">wie lange ich var wîselôs</l>
					<l n="30" xml:id="chapter-460-div-460-l-13802">und daz vreuden helfe mich verkôs"</l>
				</div>
			</div>
			<div n="461" xml:id="chapter-461" type="chapter" data-level="1">
				<div xml:id="chapter-461-div-461" data-level="2">
					<l n="1" xml:id="chapter-461-div-461-l-13803">sprach Parzivâl. "mirst vreude ein troum:</l>
					<l n="2" xml:id="chapter-461-div-461-l-13804">ich trage der riuwe swæren soum.</l>
					<l n="3" xml:id="chapter-461-div-461-l-13805">herre, ich tuon iu mêr noch kunt:</l>
					<l n="4" xml:id="chapter-461-div-461-l-13806">swâ kirchen oder münster stuont,</l>
					<l n="5" xml:id="chapter-461-div-461-l-13807">dâ man gotes êre sprach,</l>
					<l n="6" xml:id="chapter-461-div-461-l-13808">dehein ouge mich dâ nie gesach</l>
					<l n="7" xml:id="chapter-461-div-461-l-13809">sît den selben zîten.</l>
					<l n="8" xml:id="chapter-461-div-461-l-13810">ich ensuochte niht wan strîten.</l>
					<l n="9" xml:id="chapter-461-div-461-l-13811">ouch trage ich hazzes vil gein gote,</l>
					<l n="10" xml:id="chapter-461-div-461-l-13812">wande er ist mîner sorgen tote:</l>
					<l n="11" xml:id="chapter-461-div-461-l-13813">die hât er alze hôhe erhaben.</l>
					<l n="12" xml:id="chapter-461-div-461-l-13814">mîn vreude ist lebendec begraben.</l>
					<l n="13" xml:id="chapter-461-div-461-l-13815">kunde gotes kraft mit helfe sîn,</l>
					<l n="14" xml:id="chapter-461-div-461-l-13816">waz ankers wære diu vreude mîn?</l>
					<l n="15" xml:id="chapter-461-div-461-l-13817">diu sinket durch der riuwe grunt.</l>
					<l n="16" xml:id="chapter-461-div-461-l-13818">ist mîn manlîch herze wunt</l>
					<l n="17" xml:id="chapter-461-div-461-l-13819">(oder mac ez dâ von wesen ganz,</l>
					<l n="18" xml:id="chapter-461-div-461-l-13820">daz diu riuwe ir scharphen kranz</l>
					<l n="19" xml:id="chapter-461-div-461-l-13821">mir setzet ûf werdekeit,</l>
					<l n="20" xml:id="chapter-461-div-461-l-13822">die schiltes ammet mir erstreit</l>
					<l n="21" xml:id="chapter-461-div-461-l-13823">gein werlîchen handen?),</l>
					<l n="22" xml:id="chapter-461-div-461-l-13824">des gihe ich dem ze schanden,</l>
					<l n="23" xml:id="chapter-461-div-461-l-13825">der aller helfe hât gewalt,</l>
					<l n="24" xml:id="chapter-461-div-461-l-13826">ist sîn helfe helfe balt,</l>
					<l n="25" xml:id="chapter-461-div-461-l-13827">daz er mir denne hilfet niht,</l>
					<l n="26" xml:id="chapter-461-div-461-l-13828">sô vil man im der helfe giht."</l>
					<l n="27" xml:id="chapter-461-div-461-l-13829">der wirt ersiufzete und sach an in.</l>
					<l n="28" xml:id="chapter-461-div-461-l-13830">dô sprach er: "herre, habet ir sin,</l>
					<l n="29" xml:id="chapter-461-div-461-l-13831">sô sult ir gote getrûwen wol:</l>
					<l n="30" xml:id="chapter-461-div-461-l-13832">er hilft iu, wande er helfen sol.</l>
				</div>
			</div>
			<div n="462" xml:id="chapter-462" type="chapter" data-level="1">
				<div xml:id="chapter-462-div-462" data-level="2">
					<l n="1" xml:id="chapter-462-div-462-l-13833">got müeze uns helfen beiden.</l>
					<l n="2" xml:id="chapter-462-div-462-l-13834">herre, ir sult mich bescheiden</l>
					<l n="3" xml:id="chapter-462-div-462-l-13835">(ruochet alrêst sitzen),</l>
					<l n="4" xml:id="chapter-462-div-462-l-13836">saget mir mit kiuschen witzen,</l>
					<l n="5" xml:id="chapter-462-div-462-l-13837">wie der zorn sich ane gevienc,</l>
					<l n="6" xml:id="chapter-462-div-462-l-13838">dâ von got iuwern haz emphienc.</l>
					<l n="7" xml:id="chapter-462-div-462-l-13839">durch iuwer zühte gedult</l>
					<l n="8" xml:id="chapter-462-div-462-l-13840">vernemt von mir sîn unschult,</l>
					<l n="9" xml:id="chapter-462-div-462-l-13841">ê daz ir mir von im iht klaget.</l>
					<l n="10" xml:id="chapter-462-div-462-l-13842">sîn helfe ist immer unverzaget.</l>
					<l n="11" xml:id="chapter-462-div-462-l-13843">doch ich ein leie wære,</l>
					<l n="12" xml:id="chapter-462-div-462-l-13844">der wâren buoche mære</l>
					<l n="13" xml:id="chapter-462-div-462-l-13845">kunde ich lesen unde schrîben,</l>
					<l n="14" xml:id="chapter-462-div-462-l-13846">wie der mensche sol belîben</l>
					<l n="15" xml:id="chapter-462-div-462-l-13847">mit dienste gein des helfe grôz,</l>
					<l n="16" xml:id="chapter-462-div-462-l-13848">den der stæten helfe nie verdrôz</l>
					<l n="17" xml:id="chapter-462-div-462-l-13849">vür der sêle senken.</l>
					<l n="18" xml:id="chapter-462-div-462-l-13850">sît getriuwe âne allez wenken,</l>
					<l n="19" xml:id="chapter-462-div-462-l-13851">sît got selbe ein triuwe ist:</l>
					<l n="20" xml:id="chapter-462-div-462-l-13852">dem was unmære ie valscher list.</l>
					<l n="21" xml:id="chapter-462-div-462-l-13853">wir suln in des geniezen lân:</l>
					<l n="22" xml:id="chapter-462-div-462-l-13854">er hât vil durch uns getân,</l>
					<l n="23" xml:id="chapter-462-div-462-l-13855">sît sîn edel hôher art</l>
					<l n="24" xml:id="chapter-462-div-462-l-13856">durch uns ze menschen bilde wart.</l>
					<l n="25" xml:id="chapter-462-div-462-l-13857">got heizt und ist ein wârheit.</l>
					<l n="26" xml:id="chapter-462-div-462-l-13858">dem was ie valschiu vuore leit,</l>
					<l n="27" xml:id="chapter-462-div-462-l-13859">daz sult ir gar bedenken.</l>
					<l n="28" xml:id="chapter-462-div-462-l-13860">er enkan an niemen wenken:</l>
					<l n="29" xml:id="chapter-462-div-462-l-13861">nû lêret iuwer gedanke,</l>
					<l n="30" xml:id="chapter-462-div-462-l-13862">hüetet iuch gein im an wanke.</l>
				</div>
			</div>
			<div n="463" xml:id="chapter-463" type="chapter" data-level="1">
				<div xml:id="chapter-463-div-463" data-level="2">
					<l n="1" xml:id="chapter-463-div-463-l-13863">ir enmeget im abe erzürnen niht:</l>
					<l n="2" xml:id="chapter-463-div-463-l-13864">swer iuch gein im in hazze siht,</l>
					<l n="3" xml:id="chapter-463-div-463-l-13865">der hât iuch an den witzen kranc.</l>
					<l n="4" xml:id="chapter-463-div-463-l-13866">nû prüevt wie Lûcifern gelanc</l>
					<l n="5" xml:id="chapter-463-div-463-l-13867">und sînen nôtgestallen,</l>
					<l n="6" xml:id="chapter-463-div-463-l-13868">si wâren doch âne gallen:</l>
					<l n="7" xml:id="chapter-463-div-463-l-13869">jâ herre, wâ nâmen si den nît,</l>
					<l n="8" xml:id="chapter-463-div-463-l-13870">dâ von ir endelôser strît</l>
					<l n="9" xml:id="chapter-463-div-463-l-13871">zer helle emphâhet sûren lôn?</l>
					<l n="10" xml:id="chapter-463-div-463-l-13872">Astirot und Belcimôn,</l>
					<l n="11" xml:id="chapter-463-div-463-l-13873">Bêlet und Radamant</l>
					<l n="12" xml:id="chapter-463-div-463-l-13874">und ander die ich dâ hân erkant,</l>
					<l n="13" xml:id="chapter-463-div-463-l-13875">diu liehte himelesche schar</l>
					<l n="14" xml:id="chapter-463-div-463-l-13876">wart durch nît nâch helle var.</l>
					<l n="15" xml:id="chapter-463-div-463-l-13877">dô Lûcifer vuor die hellevart</l>
					<l n="16" xml:id="chapter-463-div-463-l-13878">mir schar, ein mensche nâch im wart:</l>
					<l n="17" xml:id="chapter-463-div-463-l-13879">got worhte ûz der erden</l>
					<l n="18" xml:id="chapter-463-div-463-l-13880">Adâmen den werden.</l>
					<l n="19" xml:id="chapter-463-div-463-l-13881">von Adâmes verhe er êven brach,</l>
					<l n="20" xml:id="chapter-463-div-463-l-13882">diu uns gap an daz ungemach,</l>
					<l n="21" xml:id="chapter-463-div-463-l-13883">daz si ir schephære überhôrte</l>
					<l n="22" xml:id="chapter-463-div-463-l-13884">und unser vreude stôrte.</l>
					<l n="23" xml:id="chapter-463-div-463-l-13885">von in zwein kom gebürte vruht:</l>
					<l n="24" xml:id="chapter-463-div-463-l-13886">einem riet sîn ungenuht</l>
					<l n="25" xml:id="chapter-463-div-463-l-13887">daz er durch gîteclîchen ruom</l>
					<l n="26" xml:id="chapter-463-div-463-l-13888">sîner anen nam den magetuom.</l>
					<l n="27" xml:id="chapter-463-div-463-l-13889">nû beginnet genuoge des gezemen,</l>
					<l n="28" xml:id="chapter-463-div-463-l-13890">ê si diz mære vernemen,</l>
					<l n="29" xml:id="chapter-463-div-463-l-13891">daz si vreischen wie daz möhte sîn:</l>
					<l n="30" xml:id="chapter-463-div-463-l-13892">ez wart iedoch mit sünden schîn."</l>
				</div>
			</div>
			<div n="464" xml:id="chapter-464" type="chapter" data-level="1">
				<div xml:id="chapter-464-div-464" data-level="2">
					<l n="1" xml:id="chapter-464-div-464-l-13893">Parzivâl hin zim dô sprach:</l>
					<l n="2" xml:id="chapter-464-div-464-l-13894">"herre, ich wæne daz ie geschach.</l>
					<l n="3" xml:id="chapter-464-div-464-l-13895">von wem was der man erborn,</l>
					<l n="4" xml:id="chapter-464-div-464-l-13896">von dem sîn ane hât verlorn</l>
					<l n="5" xml:id="chapter-464-div-464-l-13897">den magetuom, als ir mir saget?</l>
					<l n="6" xml:id="chapter-464-div-464-l-13898">daz möhtet ir gerne hân verdaget."</l>
					<l n="7" xml:id="chapter-464-div-464-l-13899">der wirt sprach aber wider zim:</l>
					<l n="8" xml:id="chapter-464-div-464-l-13900">"von dem zwîvel ich iuch nim.</l>
					<l n="9" xml:id="chapter-464-div-464-l-13901">sage ich niht wâr die wârheit,</l>
					<l n="10" xml:id="chapter-464-div-464-l-13902">sô lât iu sîn mîn triegen leit.</l>
					<l n="11" xml:id="chapter-464-div-464-l-13903">diu erde Adâmes muoter was:</l>
					<l n="12" xml:id="chapter-464-div-464-l-13904">von erden vruht Adâm genas.</l>
					<l n="13" xml:id="chapter-464-div-464-l-13905">dannoch was diu erde ein maget:</l>
					<l n="14" xml:id="chapter-464-div-464-l-13906">noch hân ich iu niht gesaget</l>
					<l n="15" xml:id="chapter-464-div-464-l-13907">wer ir den magetuom benam.</l>
					<l n="16" xml:id="chapter-464-div-464-l-13908">Kâîns vater was Adam,</l>
					<l n="17" xml:id="chapter-464-div-464-l-13909">er sluoc Abêlen um krankez guot:</l>
					<l n="18" xml:id="chapter-464-div-464-l-13910">dô ûf die reinen erden zbluot</l>
					<l n="19" xml:id="chapter-464-div-464-l-13911">viel, ir magetuom was vervarn.</l>
					<l n="20" xml:id="chapter-464-div-464-l-13912">den nam ir Adâmes barn.</l>
					<l n="21" xml:id="chapter-464-div-464-l-13913">dô huop sich êrst der menschen nît:</l>
					<l n="22" xml:id="chapter-464-div-464-l-13914">alsô wert er immer sît.</l>
					<l n="23" xml:id="chapter-464-div-464-l-13915">in der werlde doch niht sô reines ist</l>
					<l n="24" xml:id="chapter-464-div-464-l-13916">sô diu maget âne valschen list.</l>
					<l n="25" xml:id="chapter-464-div-464-l-13917">nû prüevt wie reine die megede sint:</l>
					<l n="26" xml:id="chapter-464-div-464-l-13918">got was selbe der megede kint.</l>
					<l n="27" xml:id="chapter-464-div-464-l-13919">von megeden sint zwei mensche komen.</l>
					<l n="28" xml:id="chapter-464-div-464-l-13920">got selbe antlitze hât genomen</l>
					<l n="29" xml:id="chapter-464-div-464-l-13921">nâch der êrsten megede vruht:</l>
					<l n="30" xml:id="chapter-464-div-464-l-13922">daz was sîner hôhen art ein zuht.</l>
				</div>
			</div>
			<div n="465" xml:id="chapter-465" type="chapter" data-level="1">
				<div xml:id="chapter-465-div-465" data-level="2">
					<l n="1" xml:id="chapter-465-div-465-l-13923">von Adâmes künne</l>
					<l n="2" xml:id="chapter-465-div-465-l-13924">huop sich riuwe und wünne,</l>
					<l n="3" xml:id="chapter-465-div-465-l-13925">sît er uns sippe lougent niht,</l>
					<l n="4" xml:id="chapter-465-div-465-l-13926">den ieslîch engel ob im siht,</l>
					<l n="5" xml:id="chapter-465-div-465-l-13927">und daz diu sippe ist sünden wagen,</l>
					<l n="6" xml:id="chapter-465-div-465-l-13928">sô daz wir sünde müezen tragen.</l>
					<l n="7" xml:id="chapter-465-div-465-l-13929">dar über erbarme sich des kraft,</l>
					<l n="8" xml:id="chapter-465-div-465-l-13930">dem erbarme gît geselleschaft.</l>
					<l n="9" xml:id="chapter-465-div-465-l-13931">sît sîn getriuwiu mennescheit</l>
					<l n="10" xml:id="chapter-465-div-465-l-13932">mit triuwen gein untriuwe streit,</l>
					<l n="11" xml:id="chapter-465-div-465-l-13933">ir sult ûf in verkiesen.</l>
					<l n="12" xml:id="chapter-465-div-465-l-13934">welt ir sælde niht verliesen,</l>
					<l n="13" xml:id="chapter-465-div-465-l-13935">lât wandel iu vür sünde bî.</l>
					<l n="14" xml:id="chapter-465-div-465-l-13936">sît rede und werke niht sô vrî,</l>
					<l n="15" xml:id="chapter-465-div-465-l-13937">wan der sîn leit sô richet</l>
					<l n="16" xml:id="chapter-465-div-465-l-13938">daz er unkiusche sprichet,</l>
					<l n="17" xml:id="chapter-465-div-465-l-13939">von des lôn tuon ich iu kunt,</l>
					<l n="18" xml:id="chapter-465-div-465-l-13940">in urteilt sîn selbes munt.</l>
					<l n="19" xml:id="chapter-465-div-465-l-13941">nemt aldiu mære vür niuwe,</l>
					<l n="20" xml:id="chapter-465-div-465-l-13942">ob si iuch lêren triuwe.</l>
					<l n="21" xml:id="chapter-465-div-465-l-13943">der pareliure Plâtô</l>
					<l n="22" xml:id="chapter-465-div-465-l-13944">sprach bî sînen zîten dô</l>
					<l n="23" xml:id="chapter-465-div-465-l-13945">und Sibille diu profêtisse,</l>
					<l n="24" xml:id="chapter-465-div-465-l-13946">sunder vâlierens misse</l>
					<l n="25" xml:id="chapter-465-div-465-l-13947">si sageten dâ vor manec jâr,</l>
					<l n="26" xml:id="chapter-465-div-465-l-13948">uns solde komen al vür wâr</l>
					<l n="27" xml:id="chapter-465-div-465-l-13949">vür die hœsten schulde phant.</l>
					<l n="28" xml:id="chapter-465-div-465-l-13950">zer helle uns nam diu hœste hant</l>
					<l n="29" xml:id="chapter-465-div-465-l-13951">mit der gotlîchen minne:</l>
					<l n="30" xml:id="chapter-465-div-465-l-13952">die unkiuschen liez er dinne.</l>
				</div>
			</div>
			<div n="466" xml:id="chapter-466" type="chapter" data-level="1">
				<div xml:id="chapter-466-div-466" data-level="2">
					<l n="1" xml:id="chapter-466-div-466-l-13953">von dem wâren minnære</l>
					<l n="2" xml:id="chapter-466-div-466-l-13954">sagent disiu süezen mære.</l>
					<l n="3" xml:id="chapter-466-div-466-l-13955">der ist ein durchliuhtec lieht</l>
					<l n="4" xml:id="chapter-466-div-466-l-13956">und wenket sîner minne niht:</l>
					<l n="5" xml:id="chapter-466-div-466-l-13957">swem er minne erzeigen sol,</l>
					<l n="6" xml:id="chapter-466-div-466-l-13958">dem wirt mit sîner minne wol.</l>
					<l n="7" xml:id="chapter-466-div-466-l-13959">die selben sint geteilet:</l>
					<l n="8" xml:id="chapter-466-div-466-l-13960">aller werlde ist geveilet</l>
					<l n="9" xml:id="chapter-466-div-466-l-13961">beidiu sîn minne und ouch sîn haz.</l>
					<l n="10" xml:id="chapter-466-div-466-l-13962">nû prüevet wederz helfe baz.</l>
					<l n="11" xml:id="chapter-466-div-466-l-13963">der schuldege âne riuwe</l>
					<l n="12" xml:id="chapter-466-div-466-l-13964">vliuht die gotlîchen triuwe:</l>
					<l n="13" xml:id="chapter-466-div-466-l-13965">swer aber wandelt sünden schulde,</l>
					<l n="14" xml:id="chapter-466-div-466-l-13966">der dient nâch werder hulde.</l>
					<l n="15" xml:id="chapter-466-div-466-l-13967">die treget der durch gedanke vert.</l>
					<l n="16" xml:id="chapter-466-div-466-l-13968">gedanc sich sunnen blickes wert:</l>
					<l n="17" xml:id="chapter-466-div-466-l-13969">gedanc ist âne slôz gespart,</l>
					<l n="18" xml:id="chapter-466-div-466-l-13970">vor aller krêatiure bewart.</l>
					<l n="19" xml:id="chapter-466-div-466-l-13971">gedanc ist vinster âne schîn:</l>
					<l n="20" xml:id="chapter-466-div-466-l-13972">diu gotheit kan lûter sîn,</l>
					<l n="21" xml:id="chapter-466-div-466-l-13973">si glestet durch der vinster want</l>
					<l n="22" xml:id="chapter-466-div-466-l-13974">und hât den helden sprunc gerant,</l>
					<l n="23" xml:id="chapter-466-div-466-l-13975">der endiuzet noch enklinget.</l>
					<l n="24" xml:id="chapter-466-div-466-l-13976">sô er von dem herzen springet,</l>
					<l n="25" xml:id="chapter-466-div-466-l-13977">ez ist dehein gedanc sô snel,</l>
					<l n="26" xml:id="chapter-466-div-466-l-13978">ê er von dem herzen vür daz vel</l>
					<l n="27" xml:id="chapter-466-div-466-l-13979">kom, er ensî versuochet:</l>
					<l n="28" xml:id="chapter-466-div-466-l-13980">des kiuschen got geruochet.</l>
					<l n="29" xml:id="chapter-466-div-466-l-13981">sît got gedanke spehet sô wol,</l>
					<l n="30" xml:id="chapter-466-div-466-l-13982">ouwê der brœden werke dol!</l>
				</div>
			</div>
			<div n="467" xml:id="chapter-467" type="chapter" data-level="1">
				<div xml:id="chapter-467-div-467" data-level="2">
					<l n="1" xml:id="chapter-467-div-467-l-13983">swâ werc verwürkent sînen gruoz,</l>
					<l n="2" xml:id="chapter-467-div-467-l-13984">daz gotheit sich schamen muoz,</l>
					<l n="3" xml:id="chapter-467-div-467-l-13985">wem lât den menneschlîchiu zuht?</l>
					<l n="4" xml:id="chapter-467-div-467-l-13986">war hât diu arme sêle vluht?</l>
					<l n="5" xml:id="chapter-467-div-467-l-13987">welt ir nû gote vüegen leit,</l>
					<l n="6" xml:id="chapter-467-div-467-l-13988">der ze beiden sîten ist bereit,</l>
					<l n="7" xml:id="chapter-467-div-467-l-13989">zer minne und gein dem zorne,</l>
					<l n="8" xml:id="chapter-467-div-467-l-13990">sô sît ir der verlorne.</l>
					<l n="9" xml:id="chapter-467-div-467-l-13991">nû kêret iuwer gemüete,</l>
					<l n="10" xml:id="chapter-467-div-467-l-13992">daz er iu danke güete."</l>
					<l n="11" xml:id="chapter-467-div-467-l-13993">Parzivâl sprach zim dô:</l>
					<l n="12" xml:id="chapter-467-div-467-l-13994">"herre, ich bin des immer vrô,</l>
					<l n="13" xml:id="chapter-467-div-467-l-13995">daz ir mich von dem bescheiden lât,</l>
					<l n="14" xml:id="chapter-467-div-467-l-13996">der nihtes ungelônet lât,</l>
					<l n="15" xml:id="chapter-467-div-467-l-13997">der missewende noch der tugent.</l>
					<l n="16" xml:id="chapter-467-div-467-l-13998">ich hân mit sorgen mîne jugent</l>
					<l n="17" xml:id="chapter-467-div-467-l-13999">alsus brâht an disen tac,</l>
					<l n="18" xml:id="chapter-467-div-467-l-14000">daz ich durch triuwe kummers phlac."</l>
					<l n="19" xml:id="chapter-467-div-467-l-14001">der wirt sprach aber wider zim:</l>
					<l n="20" xml:id="chapter-467-div-467-l-14002">"nimts iuch niht hæle, gerne ich vernim</l>
					<l n="21" xml:id="chapter-467-div-467-l-14003">waz ir kummers und sünden hât.</l>
					<l n="22" xml:id="chapter-467-div-467-l-14004">ob ir mich diu prüeven lât,</l>
					<l n="23" xml:id="chapter-467-div-467-l-14005">dar zuo gibe ich iu lîhte rât,</l>
					<l n="24" xml:id="chapter-467-div-467-l-14006">des ir selbe niht enhât."</l>
					<l n="25" xml:id="chapter-467-div-467-l-14007">dô sprach aber Parzivâl:</l>
					<l n="26" xml:id="chapter-467-div-467-l-14008">"mîn hœstiu nôt ist um den grâl,</l>
					<l n="27" xml:id="chapter-467-div-467-l-14009">dâ nâch um mîn selbes wîp:</l>
					<l n="28" xml:id="chapter-467-div-467-l-14010">ûf erde nie schœner lîp</l>
					<l n="29" xml:id="chapter-467-div-467-l-14011">gesouc an deheiner muoter brust.</l>
					<l n="30" xml:id="chapter-467-div-467-l-14012">nâch den beiden sent sich mîn gelust."</l>
				</div>
			</div>
			<div n="468" xml:id="chapter-468" type="chapter" data-level="1">
				<div xml:id="chapter-468-div-468" data-level="2">
					<l n="1" xml:id="chapter-468-div-468-l-14013">der wirt sprach: "herre, ir sprechet wol.</l>
					<l n="2" xml:id="chapter-468-div-468-l-14014">ir sît in rehter kummers dol,</l>
					<l n="3" xml:id="chapter-468-div-468-l-14015">sît ir nâch iuwer selbes wîbe</l>
					<l n="4" xml:id="chapter-468-div-468-l-14016">sorgen phlihte gebet dem lîbe.</l>
					<l n="5" xml:id="chapter-468-div-468-l-14017">werdet ir ervunden an rehter ê,</l>
					<l n="6" xml:id="chapter-468-div-468-l-14018">iu mac zer helle werden wê,</l>
					<l n="7" xml:id="chapter-468-div-468-l-14019">diu nôt sol schiere ein ende hân</l>
					<l n="8" xml:id="chapter-468-div-468-l-14020">und werdet von banden aldâ verlân</l>
					<l n="9" xml:id="chapter-468-div-468-l-14021">mit der gotes helfe al sunder twâl.</l>
					<l n="10" xml:id="chapter-468-div-468-l-14022">ir jeht, ir sent iuch um den grâl:</l>
					<l n="11" xml:id="chapter-468-div-468-l-14023">ir tummer man, daz muoz ich klagen.</l>
					<l n="12" xml:id="chapter-468-div-468-l-14024">jâ enmac den grâl niemen bejagen,</l>
					<l n="13" xml:id="chapter-468-div-468-l-14025">wan der ze himele ist sô bekant</l>
					<l n="14" xml:id="chapter-468-div-468-l-14026">daz er zem grâle sî benant.</l>
					<l n="15" xml:id="chapter-468-div-468-l-14027">des muoz ich von dem grâle jehen:</l>
					<l n="16" xml:id="chapter-468-div-468-l-14028">ich weiz ez und hânz vür wâr gesehen."</l>
					<l n="17" xml:id="chapter-468-div-468-l-14029">Parzivâl sprach: "wârt ir dâ?"</l>
					<l n="18" xml:id="chapter-468-div-468-l-14030">der wirt sprach gein im: "herre, jâ."</l>
					<l n="19" xml:id="chapter-468-div-468-l-14031">Parzivâl versweic in gar</l>
					<l n="20" xml:id="chapter-468-div-468-l-14032">daz ouch er was komen dar:</l>
					<l n="21" xml:id="chapter-468-div-468-l-14033">er vrâcte in von der künde,</l>
					<l n="22" xml:id="chapter-468-div-468-l-14034">wiez um den grâl dâ stüende.</l>
					<l n="23" xml:id="chapter-468-div-468-l-14035">der wirt sprach: "mir ist wol bekant,</l>
					<l n="24" xml:id="chapter-468-div-468-l-14036">ez wont manec werlîchiu hant</l>
					<l n="25" xml:id="chapter-468-div-468-l-14037">ze Munsalvæsche bî dem grâl.</l>
					<l n="26" xml:id="chapter-468-div-468-l-14038">durch âventiur die alle mâl</l>
					<l n="27" xml:id="chapter-468-div-468-l-14039">rîtent manege reise.</l>
					<l n="28" xml:id="chapter-468-div-468-l-14040">die selben templeise,</l>
					<l n="29" xml:id="chapter-468-div-468-l-14041">swâ si kummer oder prîs bejagent,</l>
					<l n="30" xml:id="chapter-468-div-468-l-14042">vür ir sünde si daz tragent.</l>
				</div>
			</div>
			<div n="469" xml:id="chapter-469" type="chapter" data-level="1">
				<div xml:id="chapter-469-div-469" data-level="2">
					<l n="1" xml:id="chapter-469-div-469-l-14043">dâ wont ein werlîchiu schar.</l>
					<l n="2" xml:id="chapter-469-div-469-l-14044">ich wil iu künden um ir nar:</l>
					<l n="3" xml:id="chapter-469-div-469-l-14045">si lebent von einem steine,</l>
					<l n="4" xml:id="chapter-469-div-469-l-14046">des geslehte ist vil reine.</l>
					<l n="5" xml:id="chapter-469-div-469-l-14047">hât ir des niht erkennet,</l>
					<l n="6" xml:id="chapter-469-div-469-l-14048">der wirt iu hie genennet:</l>
					<l n="7" xml:id="chapter-469-div-469-l-14049">er heizet lapsit exillîs.</l>
					<l n="8" xml:id="chapter-469-div-469-l-14050">von des steines kraft der fênîs</l>
					<l n="9" xml:id="chapter-469-div-469-l-14051">verbrinnet, daz er zaschen wirt:</l>
					<l n="10" xml:id="chapter-469-div-469-l-14052">diu asche im aber leben birt.</l>
					<l n="11" xml:id="chapter-469-div-469-l-14053">sus rêrt der fênîs mûze sîn</l>
					<l n="12" xml:id="chapter-469-div-469-l-14054">und gît dar nâch vil liehten schîn,</l>
					<l n="13" xml:id="chapter-469-div-469-l-14055">daz er schœne wirt als ê.</l>
					<l n="14" xml:id="chapter-469-div-469-l-14056">ouch wart nie menschen sô wê,</l>
					<l n="15" xml:id="chapter-469-div-469-l-14057">swelhes tages ez den stein gesiht,</l>
					<l n="16" xml:id="chapter-469-div-469-l-14058">die wochen mac ez sterben niht,</l>
					<l n="17" xml:id="chapter-469-div-469-l-14059">diu aller schierst dar nâch gestêt.</l>
					<l n="18" xml:id="chapter-469-div-469-l-14060">sîn varwe im nimmer ouch zegêt:</l>
					<l n="19" xml:id="chapter-469-div-469-l-14061">man muoz im solher varwe jehen,</l>
					<l n="20" xml:id="chapter-469-div-469-l-14062">dâ mite ez hât den stein gesehen,</l>
					<l n="21" xml:id="chapter-469-div-469-l-14063">ez sî maget oder man,</l>
					<l n="22" xml:id="chapter-469-div-469-l-14064">als dô sîn bestiu zît huop an,</l>
					<l n="23" xml:id="chapter-469-div-469-l-14065">sæhe ez den stein zwei hundert jâr.</l>
					<l n="24" xml:id="chapter-469-div-469-l-14066">im enwürde denne grâ sîn hâr,</l>
					<l n="25" xml:id="chapter-469-div-469-l-14067">solhe kraft dem menschen gît der stein,</l>
					<l n="26" xml:id="chapter-469-div-469-l-14068">daz im vleisch unde bein</l>
					<l n="27" xml:id="chapter-469-div-469-l-14069">jugent emphæhet al sunder twâl.</l>
					<l n="28" xml:id="chapter-469-div-469-l-14070">der stein ist ouch genant der grâl.</l>
					<l n="29" xml:id="chapter-469-div-469-l-14071">dar ûf kumt hiute ein botschaft,</l>
					<l n="30" xml:id="chapter-469-div-469-l-14072">dar an doch liget sîn hœste kraft:</l>
				</div>
			</div>
			<div n="470" xml:id="chapter-470" type="chapter" data-level="1">
				<div xml:id="chapter-470-div-470" data-level="2">
					<l n="1" xml:id="chapter-470-div-470-l-14073">ez ist hiute der karvrîtac,</l>
					<l n="2" xml:id="chapter-470-div-470-l-14074">daz man vür wâr dâ warten mac,</l>
					<l n="3" xml:id="chapter-470-div-470-l-14075">ein tûbe von himele swinget,</l>
					<l n="4" xml:id="chapter-470-div-470-l-14076">ûf den stein diu bringet</l>
					<l n="5" xml:id="chapter-470-div-470-l-14077">eine kleine wîze oblât,</l>
					<l n="6" xml:id="chapter-470-div-470-l-14078">ûf dem steine si die lât.</l>
					<l n="7" xml:id="chapter-470-div-470-l-14079">diu tûbe ist durchliuhtec blanc,</l>
					<l n="8" xml:id="chapter-470-div-470-l-14080">ze himele tuot si widerwanc.</l>
					<l n="9" xml:id="chapter-470-div-470-l-14081">immer alle karvrîtage</l>
					<l n="10" xml:id="chapter-470-div-470-l-14082">brinct si ûf den stein, als ich iu sage,</l>
					<l n="11" xml:id="chapter-470-div-470-l-14083">dâ von der stein emphæhet</l>
					<l n="12" xml:id="chapter-470-div-470-l-14084">swaz guotes ûf erden dræhet</l>
					<l n="13" xml:id="chapter-470-div-470-l-14085">von trinken und von spîse,</l>
					<l n="14" xml:id="chapter-470-div-470-l-14086">als den wunsch von paradîse:</l>
					<l n="15" xml:id="chapter-470-div-470-l-14087">ich meine, swaz diu erde mac gebern.</l>
					<l n="16" xml:id="chapter-470-div-470-l-14088">der stein si vürbaz mêr sol wern</l>
					<l n="17" xml:id="chapter-470-div-470-l-14089">swaz wildes under dem lufte lebet,</l>
					<l n="18" xml:id="chapter-470-div-470-l-14090">ez vliege oder loufe und daz swebet.</l>
					<l n="19" xml:id="chapter-470-div-470-l-14091">der ritterlîchen bruoderschaft,</l>
					<l n="20" xml:id="chapter-470-div-470-l-14092">die phrüende in gît des grâles kraft.</l>
					<l n="21" xml:id="chapter-470-div-470-l-14093">die aber zem grâle sint benant,</l>
					<l n="22" xml:id="chapter-470-div-470-l-14094">hœrt wie die werdent bekant.</l>
					<l n="23" xml:id="chapter-470-div-470-l-14095">zende an des steines drum</l>
					<l n="24" xml:id="chapter-470-div-470-l-14096">von karakten ein epitafium</l>
					<l n="25" xml:id="chapter-470-div-470-l-14097">saget sînen namen und sînen art,</l>
					<l n="26" xml:id="chapter-470-div-470-l-14098">swer dar tuon sol die sælden vart,</l>
					<l n="27" xml:id="chapter-470-div-470-l-14099">ez sî von megeden oder von knaben.</l>
					<l n="28" xml:id="chapter-470-div-470-l-14100">die schrift darf niemen danne schaben:</l>
					<l n="29" xml:id="chapter-470-div-470-l-14101">sô man den namen gelesen hât,</l>
					<l n="30" xml:id="chapter-470-div-470-l-14102">vor ir ougen si zegât.</l>
				</div>
			</div>
			<div n="471" xml:id="chapter-471" type="chapter" data-level="1">
				<div xml:id="chapter-471-div-471" data-level="2">
					<l n="1" xml:id="chapter-471-div-471-l-14103">si kômen alle dar vür kint,</l>
					<l n="2" xml:id="chapter-471-div-471-l-14104">die nû dâ grôze liute sint.</l>
					<l n="3" xml:id="chapter-471-div-471-l-14105">wol die muoter, diu daz kint gebar,</l>
					<l n="4" xml:id="chapter-471-div-471-l-14106">daz sol ze dienste hœren dar!</l>
					<l n="5" xml:id="chapter-471-div-471-l-14107">der arme und der rîche</l>
					<l n="6" xml:id="chapter-471-div-471-l-14108">vreunt sich al gelîche,</l>
					<l n="7" xml:id="chapter-471-div-471-l-14109">ob man ir kint eischet dar,</l>
					<l n="8" xml:id="chapter-471-div-471-l-14110">daz siz suln senden an die schar:</l>
					<l n="9" xml:id="chapter-471-div-471-l-14111">man holt si in manegen landen.</l>
					<l n="10" xml:id="chapter-471-div-471-l-14112">vor sündebæren schanden</l>
					<l n="11" xml:id="chapter-471-div-471-l-14113">sint si immer mêr behuot</l>
					<l n="12" xml:id="chapter-471-div-471-l-14114">und wirt ir lôn ze himele guot:</l>
					<l n="13" xml:id="chapter-471-div-471-l-14115">swenne in erstirbet hie daz leben,</l>
					<l n="14" xml:id="chapter-471-div-471-l-14116">sô wirt in dort der wunsch gegeben.</l>
					<l n="15" xml:id="chapter-471-div-471-l-14117">die newederhalp gestuonden,</l>
					<l n="16" xml:id="chapter-471-div-471-l-14118">dô strîten begunden</l>
					<l n="17" xml:id="chapter-471-div-471-l-14119">Lûcifer und Trînitas,</l>
					<l n="18" xml:id="chapter-471-div-471-l-14120">swaz der selben engel was,</l>
					<l n="19" xml:id="chapter-471-div-471-l-14121">die edeln und die werden</l>
					<l n="20" xml:id="chapter-471-div-471-l-14122">muosten ûf die erden</l>
					<l n="21" xml:id="chapter-471-div-471-l-14123">zuo dem selben steine.</l>
					<l n="22" xml:id="chapter-471-div-471-l-14124">der stein ist immer reine.</l>
					<l n="23" xml:id="chapter-471-div-471-l-14125">ich enweiz ob got ûf si verkôs</l>
					<l n="24" xml:id="chapter-471-div-471-l-14126">oder ob er si vürbaz verlôs:</l>
					<l n="25" xml:id="chapter-471-div-471-l-14127">was daz sîn reht, er nam si wider.</l>
					<l n="26" xml:id="chapter-471-div-471-l-14128">des steines phliget immer sider</l>
					<l n="27" xml:id="chapter-471-div-471-l-14129">die got dar zuo benande</l>
					<l n="28" xml:id="chapter-471-div-471-l-14130">und in sînen engel sande.</l>
					<l n="29" xml:id="chapter-471-div-471-l-14131">herre, sus stêt ez um den grâl."</l>
					<l n="30" xml:id="chapter-471-div-471-l-14132">dô sprach aber Parzivâl:</l>
				</div>
			</div>
			<div n="472" xml:id="chapter-472" type="chapter" data-level="1">
				<div xml:id="chapter-472-div-472" data-level="2">
					<l n="1" xml:id="chapter-472-div-472-l-14133">"mac ritterschaft des lîbes prîs</l>
					<l n="2" xml:id="chapter-472-div-472-l-14134">und doch der sêle pardîs</l>
					<l n="3" xml:id="chapter-472-div-472-l-14135">bejagen mir schilte und ouch mit sper,</l>
					<l n="4" xml:id="chapter-472-div-472-l-14136">sô was ie ritterschaft mîn ger.</l>
					<l n="5" xml:id="chapter-472-div-472-l-14137">ich streit ie swâ ich strîten vant,</l>
					<l n="6" xml:id="chapter-472-div-472-l-14138">sô daz mîn werlîchiu hant</l>
					<l n="7" xml:id="chapter-472-div-472-l-14139">sich næherte dem prîse.</l>
					<l n="8" xml:id="chapter-472-div-472-l-14140">ist got an strîte wîse,</l>
					<l n="9" xml:id="chapter-472-div-472-l-14141">der sol mich dar benennen,</l>
					<l n="10" xml:id="chapter-472-div-472-l-14142">daz si mich dâ bekennen:</l>
					<l n="11" xml:id="chapter-472-div-472-l-14143">mîn hant dâ strîtes niht verbirt."</l>
					<l n="12" xml:id="chapter-472-div-472-l-14144">dô sprach aber sîn kiuscher wirt:</l>
					<l n="13" xml:id="chapter-472-div-472-l-14145">"ir müestet aldâ vor hôchvart</l>
					<l n="14" xml:id="chapter-472-div-472-l-14146">mit senftem willen sîn bewart.</l>
					<l n="15" xml:id="chapter-472-div-472-l-14147">iuch verleitet lîhte iuwer jugent</l>
					<l n="16" xml:id="chapter-472-div-472-l-14148">daz ir der kiusche bræchet tugent.</l>
					<l n="17" xml:id="chapter-472-div-472-l-14149">hôchvart ie seic unde viel"</l>
					<l n="18" xml:id="chapter-472-div-472-l-14150">sprach der wirt: ieweder ouge im wiel,</l>
					<l n="19" xml:id="chapter-472-div-472-l-14151">dô er an diz mære dâhte,</l>
					<l n="20" xml:id="chapter-472-div-472-l-14152">daz er dâ mit rede volbrâhte.</l>
					<l n="21" xml:id="chapter-472-div-472-l-14153">dô sprach er: "herre, ein künec dâ was,</l>
					<l n="22" xml:id="chapter-472-div-472-l-14154">der hiez und heizt noch Anfortas.</l>
					<l n="23" xml:id="chapter-472-div-472-l-14155">daz sol iuch und mich armen</l>
					<l n="24" xml:id="chapter-472-div-472-l-14156">immer mêr erbarmen,</l>
					<l n="25" xml:id="chapter-472-div-472-l-14157">um sîne herzebære nôt,</l>
					<l n="26" xml:id="chapter-472-div-472-l-14158">die hôchvart im ze lône bôt.</l>
					<l n="27" xml:id="chapter-472-div-472-l-14159">sîn jugent und sîn rîcheit</l>
					<l n="28" xml:id="chapter-472-div-472-l-14160">der werlde an im vuocte leit</l>
					<l n="29" xml:id="chapter-472-div-472-l-14161">und daz er gerte minne</l>
					<l n="30" xml:id="chapter-472-div-472-l-14162">ûzerhalp der kiusche sinne.</l>
				</div>
			</div>
			<div n="473" xml:id="chapter-473" type="chapter" data-level="1">
				<div xml:id="chapter-473-div-473" data-level="2">
					<l n="1" xml:id="chapter-473-div-473-l-14163">der site ist niht dem grâle reht:</l>
					<l n="2" xml:id="chapter-473-div-473-l-14164">dâ muoz der ritter und der kneht</l>
					<l n="3" xml:id="chapter-473-div-473-l-14165">bewart sîn vor lôsheit.</l>
					<l n="4" xml:id="chapter-473-div-473-l-14166">diemuot die hôchvart überstreit.</l>
					<l n="5" xml:id="chapter-473-div-473-l-14167">dâ wont ein werdiu bruoderschaft:</l>
					<l n="6" xml:id="chapter-473-div-473-l-14168">die hânt mit werlîcher kraft</l>
					<l n="7" xml:id="chapter-473-div-473-l-14169">erwert mit ir handen</l>
					<l n="8" xml:id="chapter-473-div-473-l-14170">der diet von al den landen,</l>
					<l n="9" xml:id="chapter-473-div-473-l-14171">daz der grâl ist unerkennet,</l>
					<l n="10" xml:id="chapter-473-div-473-l-14172">wan die dar sint benennet</l>
					<l n="11" xml:id="chapter-473-div-473-l-14173">ze Munsalvæsche an sgrâles schar.</l>
					<l n="12" xml:id="chapter-473-div-473-l-14174">wan einer kom unbenennet dar:</l>
					<l n="13" xml:id="chapter-473-div-473-l-14175">der selbe was ein tummer man</l>
					<l n="14" xml:id="chapter-473-div-473-l-14176">und vuorte ouch sünde mit im dan,</l>
					<l n="15" xml:id="chapter-473-div-473-l-14177">daz er niht zem wirte sprach</l>
					<l n="16" xml:id="chapter-473-div-473-l-14178">um den kummer den er an im sach.</l>
					<l n="17" xml:id="chapter-473-div-473-l-14179">ich ensol niemen schelten:</l>
					<l n="18" xml:id="chapter-473-div-473-l-14180">doch muoz er sünde engelten,</l>
					<l n="19" xml:id="chapter-473-div-473-l-14181">daz er niht vrâcte swirtes schaden.</l>
					<l n="20" xml:id="chapter-473-div-473-l-14182">er was mit kummer sô geladen,</l>
					<l n="21" xml:id="chapter-473-div-473-l-14183">ez enwart nie erkant sô hôher pîn.</l>
					<l n="22" xml:id="chapter-473-div-473-l-14184">dâ vor kom rois Lehelîn</l>
					<l n="23" xml:id="chapter-473-div-473-l-14185">ze Brumbâne an den sê geriten.</l>
					<l n="24" xml:id="chapter-473-div-473-l-14186">durch tjoste hete sîn dâ gebiten</l>
					<l n="25" xml:id="chapter-473-div-473-l-14187">Libêals der werde helt.</l>
					<l n="26" xml:id="chapter-473-div-473-l-14188">des tôt mit tjoste was erwelt,</l>
					<l n="27" xml:id="chapter-473-div-473-l-14189">er was erborn von Prienlascors.</l>
					<l n="28" xml:id="chapter-473-div-473-l-14190">Lehelîn des heldes ors</l>
					<l n="29" xml:id="chapter-473-div-473-l-14191">dannen zôch mit sîner hant:</l>
					<l n="30" xml:id="chapter-473-div-473-l-14192">dâ wart der rêroup bekant.</l>
				</div>
			</div>
			<div n="474" xml:id="chapter-474" type="chapter" data-level="1">
				<div xml:id="chapter-474-div-474" data-level="2">
					<l n="1" xml:id="chapter-474-div-474-l-14193">herre, sît irz Lehelîn?</l>
					<l n="2" xml:id="chapter-474-div-474-l-14194">sô stêt in dem stalle mîn</l>
					<l n="3" xml:id="chapter-474-div-474-l-14195">den orsen ein ors gelîch gevar,</l>
					<l n="4" xml:id="chapter-474-div-474-l-14196">diu dâ hœrent an sgrâles schar:</l>
					<l n="5" xml:id="chapter-474-div-474-l-14197">an dem satel ein turteltûbe stêt.</l>
					<l n="6" xml:id="chapter-474-div-474-l-14198">daz ors von Munsalvæsche gêt.</l>
					<l n="7" xml:id="chapter-474-div-474-l-14199">diu wâpen gap in Anfortas,</l>
					<l n="8" xml:id="chapter-474-div-474-l-14200">dô er der vreuden herre was.</l>
					<l n="9" xml:id="chapter-474-div-474-l-14201">ir schilte sint von alter sô.</l>
					<l n="10" xml:id="chapter-474-div-474-l-14202">Titurel si brâhte dô</l>
					<l n="11" xml:id="chapter-474-div-474-l-14203">an sînen sun rois Frimutel:</l>
					<l n="12" xml:id="chapter-474-div-474-l-14204">dar unde verlôs der degen snel</l>
					<l n="13" xml:id="chapter-474-div-474-l-14205">von einer tjoste ouch sînen lîp.</l>
					<l n="14" xml:id="chapter-474-div-474-l-14206">der minnete sîn selbes wîp,</l>
					<l n="15" xml:id="chapter-474-div-474-l-14207">daz nie von manne mêre</l>
					<l n="16" xml:id="chapter-474-div-474-l-14208">wîp geminnet wart sô sêre,</l>
					<l n="17" xml:id="chapter-474-div-474-l-14209">ich meine mit rehten triuwen.</l>
					<l n="18" xml:id="chapter-474-div-474-l-14210">sîne site sult ir niuwen</l>
					<l n="19" xml:id="chapter-474-div-474-l-14211">und minnet von herzen iuwer konen.</l>
					<l n="20" xml:id="chapter-474-div-474-l-14212">sîner site sult ir wonen:</l>
					<l n="21" xml:id="chapter-474-div-474-l-14213">iuwer varwe im treget gelîchiu mâl.</l>
					<l n="22" xml:id="chapter-474-div-474-l-14214">der was ouch herre über den grâl.</l>
					<l n="23" xml:id="chapter-474-div-474-l-14215">ouwî herre, wannen ist iuwer vart?</l>
					<l n="24" xml:id="chapter-474-div-474-l-14216">nû ruocht mir prüeven iuwern art."</l>
					<l n="25" xml:id="chapter-474-div-474-l-14217">ieweder vaste an den andern sach.</l>
					<l n="26" xml:id="chapter-474-div-474-l-14218">Parzivâl zem wirte sprach:</l>
					<l n="27" xml:id="chapter-474-div-474-l-14219">"ich bin von einem man erborn,</l>
					<l n="28" xml:id="chapter-474-div-474-l-14220">der mit tjoste hât den lîp verlorn</l>
					<l n="29" xml:id="chapter-474-div-474-l-14221">und durch ritterlîch gemüete.</l>
					<l n="30" xml:id="chapter-474-div-474-l-14222">herre, durch iuwer güete</l>
				</div>
			</div>
			<div n="475" xml:id="chapter-475" type="chapter" data-level="1">
				<div xml:id="chapter-475-div-475" data-level="2">
					<l n="1" xml:id="chapter-475-div-475-l-14223">sult ir in nemen in iuwer gebet.</l>
					<l n="2" xml:id="chapter-475-div-475-l-14224">mîn vater der hiez Gahmuret,</l>
					<l n="3" xml:id="chapter-475-div-475-l-14225">er was von arte ein Anschevîn.</l>
					<l n="4" xml:id="chapter-475-div-475-l-14226">herre, ich enbinz niht Lehelîn.</l>
					<l n="5" xml:id="chapter-475-div-475-l-14227">genam ich ie den rêroup,</l>
					<l n="6" xml:id="chapter-475-div-475-l-14228">sô was ich an den witzen toup:</l>
					<l n="7" xml:id="chapter-475-div-475-l-14229">ez ist iedoch von mir geschehen.</l>
					<l n="8" xml:id="chapter-475-div-475-l-14230">der selben sünde muoz ich jehen:</l>
					<l n="9" xml:id="chapter-475-div-475-l-14231">îthêren von Cucûmerlant</l>
					<l n="10" xml:id="chapter-475-div-475-l-14232">den sluoc mîn sündebæriu hant,</l>
					<l n="11" xml:id="chapter-475-div-475-l-14233">ich legete in tôten ûf daz gras</l>
					<l n="12" xml:id="chapter-475-div-475-l-14234">und nam swaz dâ ze nemen was."</l>
					<l n="13" xml:id="chapter-475-div-475-l-14235">"ouwê werlt, wie tuostû sô?"</l>
					<l n="14" xml:id="chapter-475-div-475-l-14236">sprach der wirt: der was des mæres unvrô.</l>
					<l n="15" xml:id="chapter-475-div-475-l-14237">"dû gîs den liuten herzesêr</l>
					<l n="16" xml:id="chapter-475-div-475-l-14238">und riuwebæres kummers mêr</l>
					<l n="17" xml:id="chapter-475-div-475-l-14239">dan der vreude, wie stêt dîn lôn!</l>
					<l n="18" xml:id="chapter-475-div-475-l-14240">sus endet sich dîns mæres dôn."</l>
					<l n="19" xml:id="chapter-475-div-475-l-14241">dô sprach er: "lieber swestersun,</l>
					<l n="20" xml:id="chapter-475-div-475-l-14242">waz râtes möhte ich dir nû tuon?</l>
					<l n="21" xml:id="chapter-475-div-475-l-14243">dû hâs dîn eigen verh erslagen.</l>
					<l n="22" xml:id="chapter-475-div-475-l-14244">wiltû vür got die schulde tragen,</l>
					<l n="23" xml:id="chapter-475-div-475-l-14245">sît daz ir beide wârt ein bluot,</l>
					<l n="24" xml:id="chapter-475-div-475-l-14246">ob got dâ reht gerihte tuot,</l>
					<l n="25" xml:id="chapter-475-div-475-l-14247">sô giltet im dîn eigen leben.</l>
					<l n="26" xml:id="chapter-475-div-475-l-14248">waz wiltû im dâ ze gelte geben,</l>
					<l n="27" xml:id="chapter-475-div-475-l-14249">îthêren von Gaheviez?</l>
					<l n="28" xml:id="chapter-475-div-475-l-14250">der rehten werdekeit geniez,</l>
					<l n="29" xml:id="chapter-475-div-475-l-14251">des diu werlt was gereinet,</l>
					<l n="30" xml:id="chapter-475-div-475-l-14252">hete got an im erscheinet.</l>
				</div>
			</div>
			<div n="476" xml:id="chapter-476" type="chapter" data-level="1">
				<div xml:id="chapter-476-div-476" data-level="2">
					<l n="1" xml:id="chapter-476-div-476-l-14253">missewende was sîn riuwe.</l>
					<l n="2" xml:id="chapter-476-div-476-l-14254">er balsem ob der triuwe,</l>
					<l n="3" xml:id="chapter-476-div-476-l-14255">al werltlîchiu schande in vlôch:</l>
					<l n="4" xml:id="chapter-476-div-476-l-14256">werdekeit sich in sîn herze zôch.</l>
					<l n="5" xml:id="chapter-476-div-476-l-14257">dich solden hazzen werdiu wîp</l>
					<l n="6" xml:id="chapter-476-div-476-l-14258">durch sînen minneclîchen lîp:</l>
					<l n="7" xml:id="chapter-476-div-476-l-14259">sîn dienest was gein in sô ganz,</l>
					<l n="8" xml:id="chapter-476-div-476-l-14260">ez machte wîbes ougen glanz,</l>
					<l n="9" xml:id="chapter-476-div-476-l-14261">die in gesâhen, von sîner süeze.</l>
					<l n="10" xml:id="chapter-476-div-476-l-14262">got daz erbarmen müeze</l>
					<l n="11" xml:id="chapter-476-div-476-l-14263">daz dû ie gevrumtes solhe nôt!</l>
					<l n="12" xml:id="chapter-476-div-476-l-14264">mîn swester lac ouch nâch dir tôt,</l>
					<l n="13" xml:id="chapter-476-div-476-l-14265">Herzeloide dîn muoter."</l>
					<l n="14" xml:id="chapter-476-div-476-l-14266">"neinâ herre guoter,</l>
					<l n="15" xml:id="chapter-476-div-476-l-14267">waz saget ir nû?" sprach Parzivâl.</l>
					<l n="16" xml:id="chapter-476-div-476-l-14268">"wære ich dan herre über den grâl,</l>
					<l n="17" xml:id="chapter-476-div-476-l-14269">der möhte mich ergetzen niht</l>
					<l n="18" xml:id="chapter-476-div-476-l-14270">des mæres mir iuwer munt vergiht.</l>
					<l n="19" xml:id="chapter-476-div-476-l-14271">bin ich iuwer swester kint,</l>
					<l n="20" xml:id="chapter-476-div-476-l-14272">sô tuot als die mit triuwen sint</l>
					<l n="21" xml:id="chapter-476-div-476-l-14273">und saget mir sunder wankes vâr:</l>
					<l n="22" xml:id="chapter-476-div-476-l-14274">sint disiu mære beidiu wâr?"</l>
					<l n="23" xml:id="chapter-476-div-476-l-14275">dô sprach aber der guote man:</l>
					<l n="24" xml:id="chapter-476-div-476-l-14276">"ich enbinz niht der dâ triegen kan:</l>
					<l n="25" xml:id="chapter-476-div-476-l-14277">dîner muoter daz ir triuwe erwarp,</l>
					<l n="26" xml:id="chapter-476-div-476-l-14278">dô dû von ir schiede, zehant si starp.</l>
					<l n="27" xml:id="chapter-476-div-476-l-14279">dû wære daz tier daz si dâ souc,</l>
					<l n="28" xml:id="chapter-476-div-476-l-14280">und der trache der von ir dâ vlouc.</l>
					<l n="29" xml:id="chapter-476-div-476-l-14281">ez widervuor in slâfe ir gar,</l>
					<l n="30" xml:id="chapter-476-div-476-l-14282">ê daz diu süeze dich gebar.</l>
				</div>
			</div>
			<div n="477" xml:id="chapter-477" type="chapter" data-level="1">
				<div xml:id="chapter-477-div-477" data-level="2">
					<l n="1" xml:id="chapter-477-div-477-l-14283">mîner geswisterde zwei noch sint.</l>
					<l n="2" xml:id="chapter-477-div-477-l-14284">mîn swester Schoisiâne ein kint</l>
					<l n="3" xml:id="chapter-477-div-477-l-14285">gebar: der vrühte lac si tôt.</l>
					<l n="4" xml:id="chapter-477-div-477-l-14286">der herzoge Kîôt</l>
					<l n="5" xml:id="chapter-477-div-477-l-14287">von Katelangen was ir man:</l>
					<l n="6" xml:id="chapter-477-div-477-l-14288">der enwolde ouch sît niht vreude hân.</l>
					<l n="7" xml:id="chapter-477-div-477-l-14289">Sigûnen, des selben tohterlîn,</l>
					<l n="8" xml:id="chapter-477-div-477-l-14290">bevalh man der muoter dîn.</l>
					<l n="9" xml:id="chapter-477-div-477-l-14291">Schoisiânen tôt mich smerzen</l>
					<l n="10" xml:id="chapter-477-div-477-l-14292">muoz enmitten in dem herzen:</l>
					<l n="11" xml:id="chapter-477-div-477-l-14293">ir wîplîch herze was sô guot,</l>
					<l n="12" xml:id="chapter-477-div-477-l-14294">ein arke vür unkiusche vluot.</l>
					<l n="13" xml:id="chapter-477-div-477-l-14295">ein maget, mîn swester, phliget noch site</l>
					<l n="14" xml:id="chapter-477-div-477-l-14296">sô daz ir volget kiusche mite:</l>
					<l n="15" xml:id="chapter-477-div-477-l-14297">Repanse de Schoie phliget</l>
					<l n="16" xml:id="chapter-477-div-477-l-14298">des grâles, der sô swære wiget</l>
					<l n="17" xml:id="chapter-477-div-477-l-14299">daz in diu valschlîch mennescheit</l>
					<l n="18" xml:id="chapter-477-div-477-l-14300">nimmer von der stat getreit.</l>
					<l n="19" xml:id="chapter-477-div-477-l-14301">ir bruoder und mîn ist Anfortas,</l>
					<l n="20" xml:id="chapter-477-div-477-l-14302">der beidiu ist unde was</l>
					<l n="21" xml:id="chapter-477-div-477-l-14303">von art des grâles herre.</l>
					<l n="22" xml:id="chapter-477-div-477-l-14304">demst leider vreude verre,</l>
					<l n="23" xml:id="chapter-477-div-477-l-14305">wan daz er hât gedingen,</l>
					<l n="24" xml:id="chapter-477-div-477-l-14306">in sül sîn kummer bringen</l>
					<l n="25" xml:id="chapter-477-div-477-l-14307">zem endelôsen gemache.</l>
					<l n="26" xml:id="chapter-477-div-477-l-14308">mit wunderlîcher sache</l>
					<l n="27" xml:id="chapter-477-div-477-l-14309">ist ez im komen an riuwen zil,</l>
					<l n="28" xml:id="chapter-477-div-477-l-14310">als ich dir, neve, künden wil.</l>
					<l n="29" xml:id="chapter-477-div-477-l-14311">phligestû denne triuwe,</l>
					<l n="30" xml:id="chapter-477-div-477-l-14312">sô erbarmet dich sîn riuwe.</l>
				</div>
			</div>
			<div n="478" xml:id="chapter-478" type="chapter" data-level="1">
				<div xml:id="chapter-478-div-478" data-level="2">
					<l n="1" xml:id="chapter-478-div-478-l-14313">dô Frimutel den lîp verlôs,</l>
					<l n="2" xml:id="chapter-478-div-478-l-14314">mîn vater, nâch im man dô kôs</l>
					<l n="3" xml:id="chapter-478-div-478-l-14315">sînen eldesten sun ze künege dar,</l>
					<l n="4" xml:id="chapter-478-div-478-l-14316">ze vogete dem grâle und sgrâles schar.</l>
					<l n="5" xml:id="chapter-478-div-478-l-14317">daz was mîn bruoder Anfortas,</l>
					<l n="6" xml:id="chapter-478-div-478-l-14318">der krône und rîcheit wirdec was.</l>
					<l n="7" xml:id="chapter-478-div-478-l-14319">dannoch wir wênec wâren.</l>
					<l n="8" xml:id="chapter-478-div-478-l-14320">dô mîn bruoder gein den jâren</l>
					<l n="9" xml:id="chapter-478-div-478-l-14321">kom vür der gransprunge zît,</l>
					<l n="10" xml:id="chapter-478-div-478-l-14322">mit solher jugent hât minne ir strît:</l>
					<l n="11" xml:id="chapter-478-div-478-l-14323">sô twinct si ir vriunt sô sêre,</l>
					<l n="12" xml:id="chapter-478-div-478-l-14324">man mac es ir jehen zunêre.</l>
					<l n="13" xml:id="chapter-478-div-478-l-14325">swelh grâles herre aber minne gert</l>
					<l n="14" xml:id="chapter-478-div-478-l-14326">anders dan diu schrift in wert,</l>
					<l n="15" xml:id="chapter-478-div-478-l-14327">der muoz ez komen zarbeit</l>
					<l n="16" xml:id="chapter-478-div-478-l-14328">und in siufzebæriu herzeleit.</l>
					<l n="17" xml:id="chapter-478-div-478-l-14329">mîn herre und der bruoder mîn</l>
					<l n="18" xml:id="chapter-478-div-478-l-14330">kôs im eine vriundîn,</l>
					<l n="19" xml:id="chapter-478-div-478-l-14331">des in dûhte, mit guotem site.</l>
					<l n="20" xml:id="chapter-478-div-478-l-14332">swer diu was, daz sî dâ mite.</l>
					<l n="21" xml:id="chapter-478-div-478-l-14333">in ir dienest er sich zôch,</l>
					<l n="22" xml:id="chapter-478-div-478-l-14334">sô daz diu zageheit in vlôch:</l>
					<l n="23" xml:id="chapter-478-div-478-l-14335">des wart von sîner klâren hant</l>
					<l n="24" xml:id="chapter-478-div-478-l-14336">verdürkelt manec schiltes rant.</l>
					<l n="25" xml:id="chapter-478-div-478-l-14337">dâ bejagete an âventiure</l>
					<l n="26" xml:id="chapter-478-div-478-l-14338">der süeze und der gehiure,</l>
					<l n="27" xml:id="chapter-478-div-478-l-14339">wart ie hôher prîs erkant</l>
					<l n="28" xml:id="chapter-478-div-478-l-14340">über elliu ritterlîchiu lant,</l>
					<l n="29" xml:id="chapter-478-div-478-l-14341">vor dem mære was er der vrîe.</l>
					<l n="30" xml:id="chapter-478-div-478-l-14342">âmor was sîn krîe:</l>
				</div>
			</div>
			<div n="479" xml:id="chapter-479" type="chapter" data-level="1">
				<div xml:id="chapter-479-div-479" data-level="2">
					<l n="1" xml:id="chapter-479-div-479-l-14343">der ruoft ist zer diemuot</l>
					<l n="2" xml:id="chapter-479-div-479-l-14344">iedoch niht volleclîchen guot.</l>
					<l n="3" xml:id="chapter-479-div-479-l-14345">eins tages der künec al eine reit</l>
					<l n="4" xml:id="chapter-479-div-479-l-14346">(daz was gar den sînen leit)</l>
					<l n="5" xml:id="chapter-479-div-479-l-14347">ûz durch âventiure</l>
					<l n="6" xml:id="chapter-479-div-479-l-14348">durch vreude an minnen stiure:</l>
					<l n="7" xml:id="chapter-479-div-479-l-14349">des twanc in der minnen ger.</l>
					<l n="8" xml:id="chapter-479-div-479-l-14350">mit einem gelüppeten sper</l>
					<l n="9" xml:id="chapter-479-div-479-l-14351">wart er ze tjostieren wunt,</l>
					<l n="10" xml:id="chapter-479-div-479-l-14352">sô daz er nimmer mêr gesunt</l>
					<l n="11" xml:id="chapter-479-div-479-l-14353">wart, der süeze œheim dîn,</l>
					<l n="12" xml:id="chapter-479-div-479-l-14354">durch die heidruose sîn</l>
					<l n="13" xml:id="chapter-479-div-479-l-14355">ez was ein heiden der dâ streit</l>
					<l n="14" xml:id="chapter-479-div-479-l-14356">und der die selben tjoste reit,</l>
					<l n="15" xml:id="chapter-479-div-479-l-14357">geborn von Ethnîse,</l>
					<l n="16" xml:id="chapter-479-div-479-l-14358">dâ ûz dem pardîse</l>
					<l n="17" xml:id="chapter-479-div-479-l-14359">rinnet diu Tîgris.</l>
					<l n="18" xml:id="chapter-479-div-479-l-14360">der selbe heiden was gewis,</l>
					<l n="19" xml:id="chapter-479-div-479-l-14361">sîn ellen solde den grâl behaben.</l>
					<l n="20" xml:id="chapter-479-div-479-l-14362">in dem sper was sîn name ergraben:</l>
					<l n="21" xml:id="chapter-479-div-479-l-14363">er suochte die verren ritterschaft,</l>
					<l n="22" xml:id="chapter-479-div-479-l-14364">niht wan durch des grâles kraft</l>
					<l n="23" xml:id="chapter-479-div-479-l-14365">streich er wazzer unde lant.</l>
					<l n="24" xml:id="chapter-479-div-479-l-14366">von sînem strîte uns vreude swant.</l>
					<l n="25" xml:id="chapter-479-div-479-l-14367">dîns œheims strît man prîsen</l>
					<l n="26" xml:id="chapter-479-div-479-l-14368">muoz: des spers îsen</l>
					<l n="27" xml:id="chapter-479-div-479-l-14369">vuorte er in sînem lîbe dan.</l>
					<l n="28" xml:id="chapter-479-div-479-l-14370">dô der junge werde man</l>
					<l n="29" xml:id="chapter-479-div-479-l-14371">kom heim zuo den sînen,</l>
					<l n="30" xml:id="chapter-479-div-479-l-14372">dâ sach man jâmer schînen.</l>
				</div>
			</div>
			<div n="480" xml:id="chapter-480" type="chapter" data-level="1">
				<div xml:id="chapter-480-div-480" data-level="2">
					<l n="1" xml:id="chapter-480-div-480-l-14373">den heiden hete er dort erslagen:</l>
					<l n="2" xml:id="chapter-480-div-480-l-14374">den sul ouch wir ze mâze klagen.</l>
					<l n="3" xml:id="chapter-480-div-480-l-14375">dô uns der künec kom sô bleich</l>
					<l n="4" xml:id="chapter-480-div-480-l-14376">und im sîn kraft gar gesweich,</l>
					<l n="5" xml:id="chapter-480-div-480-l-14377">in die wunden greif eins arztes hant,</l>
					<l n="6" xml:id="chapter-480-div-480-l-14378">unz er des spers îsen vant.</l>
					<l n="7" xml:id="chapter-480-div-480-l-14379">der trunzûn was rœrîn,</l>
					<l n="8" xml:id="chapter-480-div-480-l-14380">ein teil in der wunden sîn:</l>
					<l n="9" xml:id="chapter-480-div-480-l-14381">diu gewan der arzet beidiu wider.</l>
					<l n="10" xml:id="chapter-480-div-480-l-14382">mîne venje viel ich nider:</l>
					<l n="11" xml:id="chapter-480-div-480-l-14383">dâ lobete ich der gotes kraft,</l>
					<l n="12" xml:id="chapter-480-div-480-l-14384">daz ich deheine ritterschaft</l>
					<l n="13" xml:id="chapter-480-div-480-l-14385">getæte nimmer mêre,</l>
					<l n="14" xml:id="chapter-480-div-480-l-14386">daz got durch sîn êre</l>
					<l n="15" xml:id="chapter-480-div-480-l-14387">mînem bruoder hülfe von der nôt.</l>
					<l n="16" xml:id="chapter-480-div-480-l-14388">ich verswuor ouch vleisch, wîn und brôt</l>
					<l n="17" xml:id="chapter-480-div-480-l-14389">und dar nâch al daz trüege bluot,</l>
					<l n="18" xml:id="chapter-480-div-480-l-14390">daz ichs nimmer mêr gewünne muot.</l>
					<l n="19" xml:id="chapter-480-div-480-l-14391">daz was der diet ander klage,</l>
					<l n="20" xml:id="chapter-480-div-480-l-14392">lieber neve, als ich dir sage,</l>
					<l n="21" xml:id="chapter-480-div-480-l-14393">daz ich schiet von dem swerte mîn.</l>
					<l n="22" xml:id="chapter-480-div-480-l-14394">si sprâchen: "wer sol schirmære sîn</l>
					<l n="23" xml:id="chapter-480-div-480-l-14395">über des grâles tougen?"</l>
					<l n="24" xml:id="chapter-480-div-480-l-14396">dô weinden liehtiu ougen.</l>
					<l n="25" xml:id="chapter-480-div-480-l-14397">si truogen den künec sunder twâl</l>
					<l n="26" xml:id="chapter-480-div-480-l-14398">durch die gotes helfe vür den grâl.</l>
					<l n="27" xml:id="chapter-480-div-480-l-14399">dô der künec den grâl gesach,</l>
					<l n="28" xml:id="chapter-480-div-480-l-14400">daz was sîn ander ungemach,</l>
					<l n="29" xml:id="chapter-480-div-480-l-14401">daz er niht sterben mohte,</l>
					<l n="30" xml:id="chapter-480-div-480-l-14402">wande im sterben dô niht tohte,</l>
				</div>
			</div>
			<div n="481" xml:id="chapter-481" type="chapter" data-level="1">
				<div xml:id="chapter-481-div-481" data-level="2">
					<l n="1" xml:id="chapter-481-div-481-l-14403">sît daz ich mich hete ergeben</l>
					<l n="2" xml:id="chapter-481-div-481-l-14404">in alsus armeclîchez leben</l>
					<l n="3" xml:id="chapter-481-div-481-l-14405">und des edeln artes hêrschaft</l>
					<l n="4" xml:id="chapter-481-div-481-l-14406">was komen an sô swache kraft.</l>
					<l n="5" xml:id="chapter-481-div-481-l-14407">des küneges wunde geitert was.</l>
					<l n="6" xml:id="chapter-481-div-481-l-14408">swaz man der arztbuoche las,</l>
					<l n="7" xml:id="chapter-481-div-481-l-14409">die engâben deheiner helfe lôn.</l>
					<l n="8" xml:id="chapter-481-div-481-l-14410">gein apsis, ecidemôn,</l>
					<l n="9" xml:id="chapter-481-div-481-l-14411">ehcontius und lîsis,</l>
					<l n="10" xml:id="chapter-481-div-481-l-14412">jêcis und mêâtris</l>
					<l n="11" xml:id="chapter-481-div-481-l-14413">(die argen slangenz eiter heiz</l>
					<l n="12" xml:id="chapter-481-div-481-l-14414">tragent), swaz iemen dâ vür weiz</l>
					<l n="13" xml:id="chapter-481-div-481-l-14415">und vür ander würme diez eiter tragent,</l>
					<l n="14" xml:id="chapter-481-div-481-l-14416">swaz die wîsen arzte dâ vür bejagent</l>
					<l n="15" xml:id="chapter-481-div-481-l-14417">mit fîsiken liste an würzen,</l>
					<l n="16" xml:id="chapter-481-div-481-l-14418">(lâ dir die rede kürzen)</l>
					<l n="17" xml:id="chapter-481-div-481-l-14419">der deheinz gehelfen kunde:</l>
					<l n="18" xml:id="chapter-481-div-481-l-14420">got selbe uns des verbunde.</l>
					<l n="19" xml:id="chapter-481-div-481-l-14421">wir gewunnen Gêôn</l>
					<l n="20" xml:id="chapter-481-div-481-l-14422">ze helfe unde Fîsôn,</l>
					<l n="21" xml:id="chapter-481-div-481-l-14423">Eufrâtes und Tîgrîs,</l>
					<l n="22" xml:id="chapter-481-div-481-l-14424">diu vier wazzer ûz dem pardîs,</l>
					<l n="23" xml:id="chapter-481-div-481-l-14425">sô nâhe hin zuo ir süezer smac</l>
					<l n="24" xml:id="chapter-481-div-481-l-14426">dennoch niht sîn verrochen mac,</l>
					<l n="25" xml:id="chapter-481-div-481-l-14427">ob dehein wurz dinne quæme,</l>
					<l n="26" xml:id="chapter-481-div-481-l-14428">diu unser trûren næme.</l>
					<l n="27" xml:id="chapter-481-div-481-l-14429">daz was verlorniu arbeit.</l>
					<l n="28" xml:id="chapter-481-div-481-l-14430">dô niute sich unser herzeleit:</l>
					<l n="29" xml:id="chapter-481-div-481-l-14431">doch versuochte wirz in manege wîs.</l>
					<l n="30" xml:id="chapter-481-div-481-l-14432">dô gewunne wir daz selbe rîs,</l>
				</div>
			</div>
			<div n="482" xml:id="chapter-482" type="chapter" data-level="1">
				<div xml:id="chapter-482-div-482" data-level="2">
					<l n="1" xml:id="chapter-482-div-482-l-14433">dar ûf Sibille jach</l>
					<l n="2" xml:id="chapter-482-div-482-l-14434">Enêas vür hellesch ungemach</l>
					<l n="3" xml:id="chapter-482-div-482-l-14435">und vür des Flegetônen rouch,</l>
					<l n="4" xml:id="chapter-482-div-482-l-14436">vür ander vlüzze die drinne vliezent ouch.</l>
					<l n="5" xml:id="chapter-482-div-482-l-14437">des nâme wir uns muoze</l>
					<l n="6" xml:id="chapter-482-div-482-l-14438">und gewunnen zrîs ze buoze,</l>
					<l n="7" xml:id="chapter-482-div-482-l-14439">ob daz sper ungehiure</l>
					<l n="8" xml:id="chapter-482-div-482-l-14440">in dem helleschen viure</l>
					<l n="9" xml:id="chapter-482-div-482-l-14441">wære gelüppet oder gelœtet,</l>
					<l n="10" xml:id="chapter-482-div-482-l-14442">daz uns an vreuden tœtet.</l>
					<l n="11" xml:id="chapter-482-div-482-l-14443">dô was dem sper niht alsus.</l>
					<l n="12" xml:id="chapter-482-div-482-l-14444">ein vogel heizt pelicânus:</l>
					<l n="13" xml:id="chapter-482-div-482-l-14445">swemne der vruht gewinnet,</l>
					<l n="14" xml:id="chapter-482-div-482-l-14446">alze sêre er die minnet.</l>
					<l n="15" xml:id="chapter-482-div-482-l-14447">in twinget sîner triuwe gelust</l>
					<l n="16" xml:id="chapter-482-div-482-l-14448">daz er bîzet durch sîn selbes brust</l>
					<l n="17" xml:id="chapter-482-div-482-l-14449">und læt zbluot den jungen in den munt:</l>
					<l n="18" xml:id="chapter-482-div-482-l-14450">er stirbet an der selben stunt.</l>
					<l n="19" xml:id="chapter-482-div-482-l-14451">dô gewunne wir des vogels bluot,</l>
					<l n="20" xml:id="chapter-482-div-482-l-14452">ob uns sîn triuwe wære guot,</l>
					<l n="21" xml:id="chapter-482-div-482-l-14453">und strichenz an die wunden</l>
					<l n="22" xml:id="chapter-482-div-482-l-14454">sô wir beste kunden.</l>
					<l n="23" xml:id="chapter-482-div-482-l-14455">daz mohte uns niht gehelfen sus.</l>
					<l n="24" xml:id="chapter-482-div-482-l-14456">ein tier heizt monicirus:</l>
					<l n="25" xml:id="chapter-482-div-482-l-14457">daz erkennet der megede reine sô grôz,</l>
					<l n="26" xml:id="chapter-482-div-482-l-14458">daz ez slæfet ûf der megede schôz.</l>
					<l n="27" xml:id="chapter-482-div-482-l-14459">wir gewunnen stieres herzen</l>
					<l n="28" xml:id="chapter-482-div-482-l-14460">über des küneges smerzen.</l>
					<l n="29" xml:id="chapter-482-div-482-l-14461">wir nâmen den karfunkelstein</l>
					<l n="30" xml:id="chapter-482-div-482-l-14462">ûf des selben tieres hirnbein,</l>
				</div>
			</div>
			<div n="483" xml:id="chapter-483" type="chapter" data-level="1">
				<div xml:id="chapter-483-div-483" data-level="2">
					<l n="1" xml:id="chapter-483-div-483-l-14463">der dâ wehset under sînem horne.</l>
					<l n="2" xml:id="chapter-483-div-483-l-14464">wir bestrichen die wunden vorne</l>
					<l n="3" xml:id="chapter-483-div-483-l-14465">und besouften den stein drinne gar:</l>
					<l n="4" xml:id="chapter-483-div-483-l-14466">diu wunde was et lüppec var.</l>
					<l n="5" xml:id="chapter-483-div-483-l-14467">daz tet uns mit dem künege wê.</l>
					<l n="6" xml:id="chapter-483-div-483-l-14468">wir gewunnen eine wurz heizt trachontê</l>
					<l n="7" xml:id="chapter-483-div-483-l-14469">(wir hœren von der würze sagen,</l>
					<l n="8" xml:id="chapter-483-div-483-l-14470">swâ ein trache werde erslagen,</l>
					<l n="9" xml:id="chapter-483-div-483-l-14471">si wahse von dem bluote.</l>
					<l n="10" xml:id="chapter-483-div-483-l-14472">der würze ist sô ze muote,</l>
					<l n="11" xml:id="chapter-483-div-483-l-14473">si hât al des luftes art),</l>
					<l n="12" xml:id="chapter-483-div-483-l-14474">ob uns des trachen ummevart</l>
					<l n="13" xml:id="chapter-483-div-483-l-14475">dar zuo möhte iht gevromen.</l>
					<l n="14" xml:id="chapter-483-div-483-l-14476">vür der sterne wider komen</l>
					<l n="15" xml:id="chapter-483-div-483-l-14477">und vür des mânen wandeltac,</l>
					<l n="16" xml:id="chapter-483-div-483-l-14478">dar an der wunden smerze lac,</l>
					<l n="17" xml:id="chapter-483-div-483-l-14479">der würze edel hôch geslehte</l>
					<l n="18" xml:id="chapter-483-div-483-l-14480">kom uns dâ vür niht rehte.</l>
					<l n="19" xml:id="chapter-483-div-483-l-14481">unser venje viele wir vür den grâl.</l>
					<l n="20" xml:id="chapter-483-div-483-l-14482">dar an gesâhe wir zeinem mâl</l>
					<l n="21" xml:id="chapter-483-div-483-l-14483">geschriben, dar solde ein ritter komen:</l>
					<l n="22" xml:id="chapter-483-div-483-l-14484">würde des vrâge aldâ vernomen,</l>
					<l n="23" xml:id="chapter-483-div-483-l-14485">sô solde der kummer ende hân.</l>
					<l n="24" xml:id="chapter-483-div-483-l-14486">ez wære kint, maget oder man,</l>
					<l n="25" xml:id="chapter-483-div-483-l-14487">daz in der vrâge warnete iht,</l>
					<l n="26" xml:id="chapter-483-div-483-l-14488">sô ensolde diu vrâge helfen niht,</l>
					<l n="27" xml:id="chapter-483-div-483-l-14489">wan daz der schade stüende alsê</l>
					<l n="28" xml:id="chapter-483-div-483-l-14490">und herzelîcher tæte wê.</l>
					<l n="29" xml:id="chapter-483-div-483-l-14491">diu schrift sprach: "habet ir daz vernomen?</l>
					<l n="30" xml:id="chapter-483-div-483-l-14492">iuwer warnen mac ze schaden komen.</l>
				</div>
			</div>
			<div n="484" xml:id="chapter-484" type="chapter" data-level="1">
				<div xml:id="chapter-484-div-484" data-level="2">
					<l n="1" xml:id="chapter-484-div-484-l-14493">vrâct er niht bî der êrsten naht,</l>
					<l n="2" xml:id="chapter-484-div-484-l-14494">sô zegêt sîner vrâge maht:</l>
					<l n="3" xml:id="chapter-484-div-484-l-14495">wirt sîn vrâge an rehter zît getân,</l>
					<l n="4" xml:id="chapter-484-div-484-l-14496">sô sol er zkünecrîche hân</l>
					<l n="5" xml:id="chapter-484-div-484-l-14497">und hât der kummer ende.</l>
					<l n="6" xml:id="chapter-484-div-484-l-14498">von der hœsten hende</l>
					<l n="7" xml:id="chapter-484-div-484-l-14499">dâ mite ist Anfortas genesen,</l>
					<l n="8" xml:id="chapter-484-div-484-l-14500">er ensol aber niemêr künec wesen."</l>
					<l n="9" xml:id="chapter-484-div-484-l-14501">sus lâse wir an dem grâle</l>
					<l n="10" xml:id="chapter-484-div-484-l-14502">daz Anfortases quâle</l>
					<l n="11" xml:id="chapter-484-div-484-l-14503">dâ mite ein ende næme,</l>
					<l n="12" xml:id="chapter-484-div-484-l-14504">swenne im diu vrâge quæme.</l>
					<l n="13" xml:id="chapter-484-div-484-l-14505">wir strichen an die wunden</l>
					<l n="14" xml:id="chapter-484-div-484-l-14506">swâ mite wir senften kunden,</l>
					<l n="15" xml:id="chapter-484-div-484-l-14507">die guoten salben nardas</l>
					<l n="16" xml:id="chapter-484-div-484-l-14508">und swaz gedrîakelt was</l>
					<l n="17" xml:id="chapter-484-div-484-l-14509">und den rouch von lignâlôê:</l>
					<l n="18" xml:id="chapter-484-div-484-l-14510">im was et zallen zîten wê.</l>
					<l n="19" xml:id="chapter-484-div-484-l-14511">dô zôch ich mich dâ her:</l>
					<l n="20" xml:id="chapter-484-div-484-l-14512">swachiu wünne ist mîner jâre wer.</l>
					<l n="21" xml:id="chapter-484-div-484-l-14513">sît kom ein ritter dar geriten</l>
					<l n="22" xml:id="chapter-484-div-484-l-14514">(der möhtez gerne hân vermiten),</l>
					<l n="23" xml:id="chapter-484-div-484-l-14515">von dem ich dir ê sagete.</l>
					<l n="24" xml:id="chapter-484-div-484-l-14516">unprîs der dâ bejagete,</l>
					<l n="25" xml:id="chapter-484-div-484-l-14517">sît er den rehten kummer sach,</l>
					<l n="26" xml:id="chapter-484-div-484-l-14518">daz er niht zuo dem wirte sprach:</l>
					<l n="27" xml:id="chapter-484-div-484-l-14519">"herre, wie stêt iuwer nôt?"</l>
					<l n="28" xml:id="chapter-484-div-484-l-14520">sît im sîn tumpheit daz gebôt</l>
					<l n="29" xml:id="chapter-484-div-484-l-14521">daz er aldâ niht vrâcte,</l>
					<l n="30" xml:id="chapter-484-div-484-l-14522">grôzer sælde in dô betrâcte."</l>
				</div>
			</div>
			<div n="485" xml:id="chapter-485" type="chapter" data-level="1">
				<div xml:id="chapter-485-div-485" data-level="2">
					<l n="1" xml:id="chapter-485-div-485-l-14523">si beide wâren mit herzen klage.</l>
					<l n="2" xml:id="chapter-485-div-485-l-14524">dô nâhete ez dem mitten tage:</l>
					<l n="3" xml:id="chapter-485-div-485-l-14525">der wirt sprach: "gê wir nâch der nar.</l>
					<l n="4" xml:id="chapter-485-div-485-l-14526">dîn ors ist unberâten gar:</l>
					<l n="5" xml:id="chapter-485-div-485-l-14527">ich mac uns selben niht gespîsen,</l>
					<l n="6" xml:id="chapter-485-div-485-l-14528">es enwelle uns got bewîsen.</l>
					<l n="7" xml:id="chapter-485-div-485-l-14529">mîn küche riuchet selten:</l>
					<l n="8" xml:id="chapter-485-div-485-l-14530">des muostû hiute engelten</l>
					<l n="9" xml:id="chapter-485-div-485-l-14531">und al die wîle dû bî mir bist.</l>
					<l n="10" xml:id="chapter-485-div-485-l-14532">ich solde dich hiute lêren list</l>
					<l n="11" xml:id="chapter-485-div-485-l-14533">an den würzen, lieze uns der snê.</l>
					<l n="12" xml:id="chapter-485-div-485-l-14534">got gebe daz der schier zegê.</l>
					<l n="13" xml:id="chapter-485-div-485-l-14535">nû brechen die wîle îwîn graz.</l>
					<l n="14" xml:id="chapter-485-div-485-l-14536">ich wæne dîn ors dicke gaz</l>
					<l n="15" xml:id="chapter-485-div-485-l-14537">ze Munsalvæsche baz dan hie.</l>
					<l n="16" xml:id="chapter-485-div-485-l-14538">dû noch ez ze wirte nie</l>
					<l n="17" xml:id="chapter-485-div-485-l-14539">kômt, der iuwer gerner phlæge,</l>
					<l n="18" xml:id="chapter-485-div-485-l-14540">ob ez hie bereitez læge."</l>
					<l n="19" xml:id="chapter-485-div-485-l-14541">si giengen ûz um ir bejac.</l>
					<l n="20" xml:id="chapter-485-div-485-l-14542">Parzivâl des vuoters phlac.</l>
					<l n="21" xml:id="chapter-485-div-485-l-14543">der wirt gruop im würzelîn:</l>
					<l n="22" xml:id="chapter-485-div-485-l-14544">daz muoste ir beste spîse sîn.</l>
					<l n="23" xml:id="chapter-485-div-485-l-14545">der wirt sîner orden niht vergaz:</l>
					<l n="24" xml:id="chapter-485-div-485-l-14546">swie vil er gruop, deheine er az</l>
					<l n="25" xml:id="chapter-485-div-485-l-14547">der würze vor der nône,</l>
					<l n="26" xml:id="chapter-485-div-485-l-14548">an die stûden schône</l>
					<l n="27" xml:id="chapter-485-div-485-l-14549">hienc er si und suochte mêre.</l>
					<l n="28" xml:id="chapter-485-div-485-l-14550">durch die gotes êre</l>
					<l n="29" xml:id="chapter-485-div-485-l-14551">manegen tac ungâz er gienc,</l>
					<l n="30" xml:id="chapter-485-div-485-l-14552">so er vermiste dâ sîn spîse hienc.</l>
				</div>
			</div>
			<div n="486" xml:id="chapter-486" type="chapter" data-level="1">
				<div xml:id="chapter-486-div-486" data-level="2">
					<l n="1" xml:id="chapter-486-div-486-l-14553">die zwêne gesellen niht verdrôz,</l>
					<l n="2" xml:id="chapter-486-div-486-l-14554">si giengen dâ der brunne vlôz,</l>
					<l n="3" xml:id="chapter-486-div-486-l-14555">si wuoschen würze und ir krût.</l>
					<l n="4" xml:id="chapter-486-div-486-l-14556">ir munt wart selten lachens lût.</l>
					<l n="5" xml:id="chapter-486-div-486-l-14557">ieweder sîne hende</l>
					<l n="6" xml:id="chapter-486-div-486-l-14558">twuoc. an einem gebende</l>
					<l n="7" xml:id="chapter-486-div-486-l-14559">truoc Parzivâl îwîn loup</l>
					<l n="8" xml:id="chapter-486-div-486-l-14560">vürz ors. ûf ir ramschoup</l>
					<l n="9" xml:id="chapter-486-div-486-l-14561">giengen si wider ze den ir koln.</l>
					<l n="10" xml:id="chapter-486-div-486-l-14562">man dorfte in niht mêr spîse holn:</l>
					<l n="11" xml:id="chapter-486-div-486-l-14563">dâ enwas gesoten noch gebrâten</l>
					<l n="12" xml:id="chapter-486-div-486-l-14564">und ir küchen unberâten.</l>
					<l n="13" xml:id="chapter-486-div-486-l-14565">Parzivâl mit sinne</l>
					<l n="14" xml:id="chapter-486-div-486-l-14566">durch die getriuwe minne</l>
					<l n="15" xml:id="chapter-486-div-486-l-14567">die er gein sînem wirte truoc,</l>
					<l n="16" xml:id="chapter-486-div-486-l-14568">in dûhte er hete baz genuoc</l>
					<l n="17" xml:id="chapter-486-div-486-l-14569">dan dô sîn phlac Gurnemanz</l>
					<l n="18" xml:id="chapter-486-div-486-l-14570">und dô sô maneger vrouwen varwe glanz</l>
					<l n="19" xml:id="chapter-486-div-486-l-14571">ze Munsalvæsche vür in gienc,</l>
					<l n="20" xml:id="chapter-486-div-486-l-14572">dâ er wirtschaft von dem grâle emphienc.</l>
					<l n="21" xml:id="chapter-486-div-486-l-14573">der wirt mit triuwen wîse</l>
					<l n="22" xml:id="chapter-486-div-486-l-14574">sprach: "neve, disiu spîse</l>
					<l n="23" xml:id="chapter-486-div-486-l-14575">sol dir niht versmâhen.</l>
					<l n="24" xml:id="chapter-486-div-486-l-14576">dû envündes in allen gâhen</l>
					<l n="25" xml:id="chapter-486-div-486-l-14577">deheinen wirt der dir gunde baz</l>
					<l n="26" xml:id="chapter-486-div-486-l-14578">guoter wirtschaft âne haz."</l>
					<l n="27" xml:id="chapter-486-div-486-l-14579">Parzivâl sprach: "herre,</l>
					<l n="28" xml:id="chapter-486-div-486-l-14580">der gotes gruoz mir verre,</l>
					<l n="29" xml:id="chapter-486-div-486-l-14581">ob mich ie baz gezæme</l>
					<l n="30" xml:id="chapter-486-div-486-l-14582">swes ich von wirte næme."</l>
				</div>
			</div>
			<div n="487" xml:id="chapter-487" type="chapter" data-level="1">
				<div xml:id="chapter-487-div-487" data-level="2">
					<l n="1" xml:id="chapter-487-div-487-l-14583">swaz dâ was spîse vür getragen,</l>
					<l n="2" xml:id="chapter-487-div-487-l-14584">beliben si dâ nâch ungetwagen,</l>
					<l n="3" xml:id="chapter-487-div-487-l-14585">daz enschadete in an den ougen niht,</l>
					<l n="4" xml:id="chapter-487-div-487-l-14586">als man vischegen handen giht.</l>
					<l n="5" xml:id="chapter-487-div-487-l-14587">ich wil vür mich geheizen,</l>
					<l n="6" xml:id="chapter-487-div-487-l-14588">man möhte mit mir beizen,</l>
					<l n="7" xml:id="chapter-487-div-487-l-14589">wære ich vür vederspil erkant,</l>
					<l n="8" xml:id="chapter-487-div-487-l-14590">ich swünge al gernde von der hant,</l>
					<l n="9" xml:id="chapter-487-div-487-l-14591">bî solhen kröphelînen</l>
					<l n="10" xml:id="chapter-487-div-487-l-14592">tæte ich vliegen schînen.</l>
					<l n="11" xml:id="chapter-487-div-487-l-14593">wes spotte ich der getriuwen diet?</l>
					<l n="12" xml:id="chapter-487-div-487-l-14594">mîn alt unvuoge mir daz riet.</l>
					<l n="13" xml:id="chapter-487-div-487-l-14595">ir hât doch wol gehœret</l>
					<l n="14" xml:id="chapter-487-div-487-l-14596">waz in rîcheit hât gestœret,</l>
					<l n="15" xml:id="chapter-487-div-487-l-14597">war um si wâren vreuden arm,</l>
					<l n="16" xml:id="chapter-487-div-487-l-14598">dicke kalt und selten warm.</l>
					<l n="17" xml:id="chapter-487-div-487-l-14599">si dolten herzen riuwe</l>
					<l n="18" xml:id="chapter-487-div-487-l-14600">niht wan durch rehte triuwe</l>
					<l n="19" xml:id="chapter-487-div-487-l-14601">âne alle missewende.</l>
					<l n="20" xml:id="chapter-487-div-487-l-14602">von der hœsten hende</l>
					<l n="21" xml:id="chapter-487-div-487-l-14603">emphiengen si um ir kummer solt:</l>
					<l n="22" xml:id="chapter-487-div-487-l-14604">got was und wart in beiden holt.</l>
					<l n="23" xml:id="chapter-487-div-487-l-14605">si stuonden ûf und giengen dan,</l>
					<l n="24" xml:id="chapter-487-div-487-l-14606">Parzivâl und der guote man,</l>
					<l n="25" xml:id="chapter-487-div-487-l-14607">zem orse gein dem stalle.</l>
					<l n="26" xml:id="chapter-487-div-487-l-14608">mit kranker vreuden schalle</l>
					<l n="27" xml:id="chapter-487-div-487-l-14609">der wirt zem orse sprach: "mirst leit</l>
					<l n="28" xml:id="chapter-487-div-487-l-14610">dîn hungerbæriu arbeit</l>
					<l n="29" xml:id="chapter-487-div-487-l-14611">durch den satel der ûf dir liget,</l>
					<l n="30" xml:id="chapter-487-div-487-l-14612">der Anfortases wâpen phliget."</l>
				</div>
			</div>
			<div n="488" xml:id="chapter-488" type="chapter" data-level="1">
				<div xml:id="chapter-488-div-488" data-level="2">
					<l n="1" xml:id="chapter-488-div-488-l-14613">dô si daz ors begiengen,</l>
					<l n="2" xml:id="chapter-488-div-488-l-14614">niuwe klage si ane geviengen.</l>
					<l n="3" xml:id="chapter-488-div-488-l-14615">Parzivâl zem wirte sîn</l>
					<l n="4" xml:id="chapter-488-div-488-l-14616">sprach: "herre und lieber œheim mîn,</l>
					<l n="5" xml:id="chapter-488-div-488-l-14617">getorste ichz iu vor schame gesagen,</l>
					<l n="6" xml:id="chapter-488-div-488-l-14618">mîn ungelücke ich solde klagen.</l>
					<l n="7" xml:id="chapter-488-div-488-l-14619">daz verkiest durch iuwer selbes zuht:</l>
					<l n="8" xml:id="chapter-488-div-488-l-14620">mîn triuwe hât doch gein iu vluht.</l>
					<l n="9" xml:id="chapter-488-div-488-l-14621">ich hân sô sêre missetân,</l>
					<l n="10" xml:id="chapter-488-div-488-l-14622">welt ir michs engelten lân,</l>
					<l n="11" xml:id="chapter-488-div-488-l-14623">sô scheide ich von dem trôste</l>
					<l n="12" xml:id="chapter-488-div-488-l-14624">und bin der unerlôste</l>
					<l n="13" xml:id="chapter-488-div-488-l-14625">immer mêr von riuwe.</l>
					<l n="14" xml:id="chapter-488-div-488-l-14626">ir sult mit râtes triuwe</l>
					<l n="15" xml:id="chapter-488-div-488-l-14627">klagen mîne tumpheit.</l>
					<l n="16" xml:id="chapter-488-div-488-l-14628">der ûf Munsalvæsche reit</l>
					<l n="17" xml:id="chapter-488-div-488-l-14629">und der den rehten kummer sach</l>
					<l n="18" xml:id="chapter-488-div-488-l-14630">und der deheine vrâge sprach,</l>
					<l n="19" xml:id="chapter-488-div-488-l-14631">daz bin ich unsælec barn.</l>
					<l n="20" xml:id="chapter-488-div-488-l-14632">sus hân ich, herre, missevarn."</l>
					<l n="21" xml:id="chapter-488-div-488-l-14633">der wirt sprach: "neve, waz sagestû nuo?</l>
					<l n="22" xml:id="chapter-488-div-488-l-14634">wir suln beide samt zuo</l>
					<l n="23" xml:id="chapter-488-div-488-l-14635">herzenlîcher klage grîfen</l>
					<l n="24" xml:id="chapter-488-div-488-l-14636">und die vreude lâzen slîfen,</l>
					<l n="25" xml:id="chapter-488-div-488-l-14637">sît dîn kunst sich sælden sus verzêch.</l>
					<l n="26" xml:id="chapter-488-div-488-l-14638">dô dir got vünf sinne lêch</l>
					<l n="27" xml:id="chapter-488-div-488-l-14639">(die hânt ir rât dir vor bespart),</l>
					<l n="28" xml:id="chapter-488-div-488-l-14640">wie was dîn triuwe von in bewart</l>
					<l n="29" xml:id="chapter-488-div-488-l-14641">an den selben stunden</l>
					<l n="30" xml:id="chapter-488-div-488-l-14642">bî Anfortases wunden?</l>
				</div>
			</div>
			<div n="489" xml:id="chapter-489" type="chapter" data-level="1">
				<div xml:id="chapter-489-div-489" data-level="2">
					<l n="1" xml:id="chapter-489-div-489-l-14643">doch wil ich râtes niht verzagen.</l>
					<l n="2" xml:id="chapter-489-div-489-l-14644">dû ensolt ouch niht ze sêre klagen:</l>
					<l n="3" xml:id="chapter-489-div-489-l-14645">dû solt in rehten mâzen</l>
					<l n="4" xml:id="chapter-489-div-489-l-14646">klagen und klagen lâzen.</l>
					<l n="5" xml:id="chapter-489-div-489-l-14647">diu mennescheit hât wilden art.</l>
					<l n="6" xml:id="chapter-489-div-489-l-14648">etswâ wil jugent an witze vart:</l>
					<l n="7" xml:id="chapter-489-div-489-l-14649">wil dennez alter tumpheit üeben</l>
					<l n="8" xml:id="chapter-489-div-489-l-14650">und lûter site trüeben,</l>
					<l n="9" xml:id="chapter-489-div-489-l-14651">dâ von wirt daz wîze sal</l>
					<l n="10" xml:id="chapter-489-div-489-l-14652">und diu grüene tugent val,</l>
					<l n="11" xml:id="chapter-489-div-489-l-14653">dâ von beklîben möhte</l>
					<l n="12" xml:id="chapter-489-div-489-l-14654">daz der werdekeit töhte.</l>
					<l n="13" xml:id="chapter-489-div-489-l-14655">möhte ich dirz wol begrüenen</l>
					<l n="14" xml:id="chapter-489-div-489-l-14656">und dîn herze alsô erküenen</l>
					<l n="15" xml:id="chapter-489-div-489-l-14657">daz dû den prîs bejagetes</l>
					<l n="16" xml:id="chapter-489-div-489-l-14658">und an got niht verzagetes,</l>
					<l n="17" xml:id="chapter-489-div-489-l-14659">sô gestüende noch dîn linge</l>
					<l n="18" xml:id="chapter-489-div-489-l-14660">an sô werdeclîchem dinge,</l>
					<l n="19" xml:id="chapter-489-div-489-l-14661">daz wol ergetzet hieze.</l>
					<l n="20" xml:id="chapter-489-div-489-l-14662">got selbe dich niht lieze:</l>
					<l n="21" xml:id="chapter-489-div-489-l-14663">ich bin von gote dîn râtes wer.</l>
					<l n="22" xml:id="chapter-489-div-489-l-14664">nû sage mir, sæhe dû daz sper</l>
					<l n="23" xml:id="chapter-489-div-489-l-14665">ze Munsalvæsche ûf dem hûs?</l>
					<l n="24" xml:id="chapter-489-div-489-l-14666">dô der sterne Saturnûs</l>
					<l n="25" xml:id="chapter-489-div-489-l-14667">wider an sîn zil gestuont</l>
					<l n="26" xml:id="chapter-489-div-489-l-14668">(daz wart uns bî der wunden kunt</l>
					<l n="27" xml:id="chapter-489-div-489-l-14669">und bî dem sumerlîchen snê),</l>
					<l n="28" xml:id="chapter-489-div-489-l-14670">im getet der vrost nie sô wê,</l>
					<l n="29" xml:id="chapter-489-div-489-l-14671">dem süezen œheime dîn.</l>
					<l n="30" xml:id="chapter-489-div-489-l-14672">daz sper muoste in die wunden sîn:</l>
				</div>
			</div>
			<div n="490" xml:id="chapter-490" type="chapter" data-level="1">
				<div xml:id="chapter-490-div-490" data-level="2">
					<l n="1" xml:id="chapter-490-div-490-l-14673">dâ half ein nôt vür die andern nôt.</l>
					<l n="2" xml:id="chapter-490-div-490-l-14674">des wart daz sper bluotec rôt.</l>
					<l n="3" xml:id="chapter-490-div-490-l-14675">etslîcher sterne komende tage</l>
					<l n="4" xml:id="chapter-490-div-490-l-14676">die diet dâ lêret jâmers klage,</l>
					<l n="5" xml:id="chapter-490-div-490-l-14677">die sô hôhe ob ein ander stênt</l>
					<l n="6" xml:id="chapter-490-div-490-l-14678">und ungelîche wider gênt,</l>
					<l n="7" xml:id="chapter-490-div-490-l-14679">und des mânen wandelkêre</l>
					<l n="8" xml:id="chapter-490-div-490-l-14680">schadet ouch zer wunden sêre.</l>
					<l n="9" xml:id="chapter-490-div-490-l-14681">dise zît diech hie benennet hân,</l>
					<l n="10" xml:id="chapter-490-div-490-l-14682">sô muoz der künec ruowe lân:</l>
					<l n="11" xml:id="chapter-490-div-490-l-14683">sô tuot im grôzer vrost sô wê,</l>
					<l n="12" xml:id="chapter-490-div-490-l-14684">sîn vleisch wirt kelter dan der snê.</l>
					<l n="13" xml:id="chapter-490-div-490-l-14685">sît man daz gelüppe heiz</l>
					<l n="14" xml:id="chapter-490-div-490-l-14686">an dem spers îsen weiz,</l>
					<l n="15" xml:id="chapter-490-div-490-l-14687">die zît manz ûf die wunden leget:</l>
					<l n="16" xml:id="chapter-490-div-490-l-14688">den vrost ez ûz dem lîbe treget,</l>
					<l n="17" xml:id="chapter-490-div-490-l-14689">al um daz sper glasvar als îs.</l>
					<l n="18" xml:id="chapter-490-div-490-l-14690">daz enmohte aber deheinen wîs</l>
					<l n="19" xml:id="chapter-490-div-490-l-14691">von dem sper niemen bringen dan,</l>
					<l n="20" xml:id="chapter-490-div-490-l-14692">wan Trebuchet der wîse man:</l>
					<l n="21" xml:id="chapter-490-div-490-l-14693">der worhte zwei mezzer, diu ez sniten,</l>
					<l n="22" xml:id="chapter-490-div-490-l-14694">ûz silber, diu ez niht vermiten.</l>
					<l n="23" xml:id="chapter-490-div-490-l-14695">den list tet im ein segen kunt,</l>
					<l n="24" xml:id="chapter-490-div-490-l-14696">der an des küneges swerte stuont.</l>
					<l n="25" xml:id="chapter-490-div-490-l-14697">maneger ist der gerne niht:</l>
					<l n="26" xml:id="chapter-490-div-490-l-14698">aspindê daz holz enbrinne niht:</l>
					<l n="27" xml:id="chapter-490-div-490-l-14699">sô dises glases drûf iht spranc,</l>
					<l n="28" xml:id="chapter-490-div-490-l-14700">viurlohen dâ nâch swanc,</l>
					<l n="29" xml:id="chapter-490-div-490-l-14701">aspindê dâ von verbran.</l>
					<l n="30" xml:id="chapter-490-div-490-l-14702">waz wunders diz gelüppe kan!</l>
				</div>
			</div>
			<div n="491" xml:id="chapter-491" type="chapter" data-level="1">
				<div xml:id="chapter-491-div-491" data-level="2">
					<l n="1" xml:id="chapter-491-div-491-l-14703">er mac gerîten noch gegên,</l>
					<l n="2" xml:id="chapter-491-div-491-l-14704">der künec, noch geligen noch gestên:</l>
					<l n="3" xml:id="chapter-491-div-491-l-14705">er lent âne sitzen</l>
					<l n="4" xml:id="chapter-491-div-491-l-14706">mit siufzebæren witzen.</l>
					<l n="5" xml:id="chapter-491-div-491-l-14707">gein des mânen wandel ist im wê.</l>
					<l n="6" xml:id="chapter-491-div-491-l-14708">Brumbâne ist genant ein sê:</l>
					<l n="7" xml:id="chapter-491-div-491-l-14709">dâ treget man in ûf durch süezen luft</l>
					<l n="8" xml:id="chapter-491-div-491-l-14710">durch sîner sûren wunden gruft.</l>
					<l n="9" xml:id="chapter-491-div-491-l-14711">daz heizt er sînen weidetac:</l>
					<l n="10" xml:id="chapter-491-div-491-l-14712">swaz er aldâ gevâhen mac</l>
					<l n="11" xml:id="chapter-491-div-491-l-14713">bî sô smerzlîchem sêre,</l>
					<l n="12" xml:id="chapter-491-div-491-l-14714">er bedarf dâ heime mêre.</l>
					<l n="13" xml:id="chapter-491-div-491-l-14715">dâ von kom ûz ein mære,</l>
					<l n="14" xml:id="chapter-491-div-491-l-14716">er wære ein vischære.</l>
					<l n="15" xml:id="chapter-491-div-491-l-14717">daz mære muoste er lîden:</l>
					<l n="16" xml:id="chapter-491-div-491-l-14718">salmen, lamprîden</l>
					<l n="17" xml:id="chapter-491-div-491-l-14719">hât er doch lützel veile."</l>
					<l n="18" xml:id="chapter-491-div-491-l-14720">der trûrege, niht der geile,</l>
					<l n="19" xml:id="chapter-491-div-491-l-14721">Parzivâl sprach al zehant:</l>
					<l n="20" xml:id="chapter-491-div-491-l-14722">"in dem sê den künec ich vant</l>
					<l n="21" xml:id="chapter-491-div-491-l-14723">geankert ûf dem wâge,</l>
					<l n="22" xml:id="chapter-491-div-491-l-14724">ich wæne durch vische lâge</l>
					<l n="23" xml:id="chapter-491-div-491-l-14725">oder durch ander kurzwîle.</l>
					<l n="24" xml:id="chapter-491-div-491-l-14726">ich hete manege mîle</l>
					<l n="25" xml:id="chapter-491-div-491-l-14727">des tages dar gestrichen:</l>
					<l n="26" xml:id="chapter-491-div-491-l-14728">Pelrapeire ich was entwichen</l>
					<l n="27" xml:id="chapter-491-div-491-l-14729">rehte um den mitten morgen.</l>
					<l n="28" xml:id="chapter-491-div-491-l-14730">des âbents phlac ich sorgen,</l>
					<l n="29" xml:id="chapter-491-div-491-l-14731">wâ diu herberge möhte sîn:</l>
					<l n="30" xml:id="chapter-491-div-491-l-14732">der beriet mich der œheim mîn."</l>
				</div>
			</div>
			<div n="492" xml:id="chapter-492" type="chapter" data-level="1">
				<div xml:id="chapter-492-div-492" data-level="2">
					<l n="1" xml:id="chapter-492-div-492-l-14733">"dû rite ein angestlîche vart,"</l>
					<l n="2" xml:id="chapter-492-div-492-l-14734">sprach der wirt, "durch warte wol bewart.</l>
					<l n="3" xml:id="chapter-492-div-492-l-14735">ieslîchiu sô besetzet ist</l>
					<l n="4" xml:id="chapter-492-div-492-l-14736">mit rotte, selten iemens list</l>
					<l n="5" xml:id="chapter-492-div-492-l-14737">in hilfet gein der reise.</l>
					<l n="6" xml:id="chapter-492-div-492-l-14738">er kêrte ie gein der vreise,</l>
					<l n="7" xml:id="chapter-492-div-492-l-14739">swer jenen her dâ zuo zin reit:</l>
					<l n="8" xml:id="chapter-492-div-492-l-14740">si nement niemens sicherheit,</l>
					<l n="9" xml:id="chapter-492-div-492-l-14741">si wâgent ir leben gein jenes leben.</l>
					<l n="10" xml:id="chapter-492-div-492-l-14742">daz ist vür sünde in dâ gegeben."</l>
					<l n="11" xml:id="chapter-492-div-492-l-14743">"nû kom ich âne strîten</l>
					<l n="12" xml:id="chapter-492-div-492-l-14744">an den selben zîten</l>
					<l n="13" xml:id="chapter-492-div-492-l-14745">geriten dâ der künec was"</l>
					<l n="14" xml:id="chapter-492-div-492-l-14746">sprach Parzivâl. "des palas</l>
					<l n="15" xml:id="chapter-492-div-492-l-14747">sach ich des âbents jâmers vol.</l>
					<l n="16" xml:id="chapter-492-div-492-l-14748">wie tet in jâmer dô sô wol?</l>
					<l n="17" xml:id="chapter-492-div-492-l-14749">ein knappe aldâ zer tür în spranc,</l>
					<l n="18" xml:id="chapter-492-div-492-l-14750">dâ von der palas jâmers klanc.</l>
					<l n="19" xml:id="chapter-492-div-492-l-14751">der truoc in sînen henden</l>
					<l n="20" xml:id="chapter-492-div-492-l-14752">einen schaft zen vier wenden,</l>
					<l n="21" xml:id="chapter-492-div-492-l-14753">dar inne ein sper bluotec rôt.</l>
					<l n="22" xml:id="chapter-492-div-492-l-14754">des kom diu diet in jâmers nôt."</l>
					<l n="23" xml:id="chapter-492-div-492-l-14755">der wirt sprach: "neve, sît nochê</l>
					<l n="24" xml:id="chapter-492-div-492-l-14756">wart dem künege nie sô wê,</l>
					<l n="25" xml:id="chapter-492-div-492-l-14757">wan dô sîn komen zeicte sus</l>
					<l n="26" xml:id="chapter-492-div-492-l-14758">der sterne Saturnus:</l>
					<l n="27" xml:id="chapter-492-div-492-l-14759">der kan mit grôzem vroste komen.</l>
					<l n="28" xml:id="chapter-492-div-492-l-14760">drûf legen mohte uns niht gevromen,</l>
					<l n="29" xml:id="chapter-492-div-492-l-14761">als manz ê drûfe ligen sach:</l>
					<l n="30" xml:id="chapter-492-div-492-l-14762">daz sper man in die wunden stach.</l>
				</div>
			</div>
			<div n="493" xml:id="chapter-493" type="chapter" data-level="1">
				<div xml:id="chapter-493-div-493" data-level="2">
					<l n="1" xml:id="chapter-493-div-493-l-14763">Saturnus louft sô hôhe enbor,</l>
					<l n="2" xml:id="chapter-493-div-493-l-14764">daz ez diu wunde wesse vor,</l>
					<l n="3" xml:id="chapter-493-div-493-l-14765">ê der ander vrost kœme her nâch.</l>
					<l n="4" xml:id="chapter-493-div-493-l-14766">dem snê was ninder alsô gâch,</l>
					<l n="5" xml:id="chapter-493-div-493-l-14767">er viel alrêst an der andern naht.</l>
					<l n="6" xml:id="chapter-493-div-493-l-14768">in der sumerlîchen maht,</l>
					<l n="7" xml:id="chapter-493-div-493-l-14769">dô man sküneges vrost sus werte,</l>
					<l n="8" xml:id="chapter-493-div-493-l-14770">die diet ez vreuden herte."</l>
					<l n="9" xml:id="chapter-493-div-493-l-14771">dô sprach der kiusche Trevrizent:</l>
					<l n="10" xml:id="chapter-493-div-493-l-14772">"si emphiengen jâmers soldiment:</l>
					<l n="11" xml:id="chapter-493-div-493-l-14773">daz sper in vreude entvuorte,</l>
					<l n="12" xml:id="chapter-493-div-493-l-14774">daz ir herzen verh sus ruorte.</l>
					<l n="13" xml:id="chapter-493-div-493-l-14775">dô machte ir jâmers triuwe</l>
					<l n="14" xml:id="chapter-493-div-493-l-14776">des toufes lêre al niuwe."</l>
					<l n="15" xml:id="chapter-493-div-493-l-14777">Parzivâl zem wirte sprach:</l>
					<l n="16" xml:id="chapter-493-div-493-l-14778">"vünf und zweinzec megede ich dâ sach,</l>
					<l n="17" xml:id="chapter-493-div-493-l-14779">die vor dem künege stuonden</l>
					<l n="18" xml:id="chapter-493-div-493-l-14780">und wol mit zühten kunden."</l>
					<l n="19" xml:id="chapter-493-div-493-l-14781">der wirt sprach: "es suln megede phlegen</l>
					<l n="20" xml:id="chapter-493-div-493-l-14782">(des hât sich got gein im bewegen),</l>
					<l n="21" xml:id="chapter-493-div-493-l-14783">des grâls, dem si dâ dienden vür.</l>
					<l n="22" xml:id="chapter-493-div-493-l-14784">der grâl ist mit hôher kür.</l>
					<l n="23" xml:id="chapter-493-div-493-l-14785">sô suln sîn ritter hüeten</l>
					<l n="24" xml:id="chapter-493-div-493-l-14786">mit kiuscheclîchen güeten.</l>
					<l n="25" xml:id="chapter-493-div-493-l-14787">der hôhen sterne komendiu zît</l>
					<l n="26" xml:id="chapter-493-div-493-l-14788">der diet aldâ grôz jâmer gît,</l>
					<l n="27" xml:id="chapter-493-div-493-l-14789">den jungen und den alden.</l>
					<l n="28" xml:id="chapter-493-div-493-l-14790">got hât zorn behalden</l>
					<l n="29" xml:id="chapter-493-div-493-l-14791">gein in alze lange dâ:</l>
					<l n="30" xml:id="chapter-493-div-493-l-14792">wenne suln si vreude sprechen jâ?</l>
				</div>
			</div>
			<div n="494" xml:id="chapter-494" type="chapter" data-level="1">
				<div xml:id="chapter-494-div-494" data-level="2">
					<l n="1" xml:id="chapter-494-div-494-l-14793">neve, nû wil ich sagen dir</l>
					<l n="2" xml:id="chapter-494-div-494-l-14794">daz dû maht wol gelouben mir,</l>
					<l n="3" xml:id="chapter-494-div-494-l-14795">ein schanze dicke stêt vor in:</l>
					<l n="4" xml:id="chapter-494-div-494-l-14796">si gebent unde nement gewin.</l>
					<l n="5" xml:id="chapter-494-div-494-l-14797">si emphâhent kleiniu kinder dar</l>
					<l n="6" xml:id="chapter-494-div-494-l-14798">von hôher art und wol gevar.</l>
					<l n="7" xml:id="chapter-494-div-494-l-14799">wirt iender herrenlôs ein lant,</l>
					<l n="8" xml:id="chapter-494-div-494-l-14800">erkennent si dâ die gotes hant,</l>
					<l n="9" xml:id="chapter-494-div-494-l-14801">sô daz diu diet eins herren gert,</l>
					<l n="10" xml:id="chapter-494-div-494-l-14802">von sgrâles schar die sint gewert.</l>
					<l n="11" xml:id="chapter-494-div-494-l-14803">des müezen ouch si mit zühten phlegen:</l>
					<l n="12" xml:id="chapter-494-div-494-l-14804">sîn hüetet aldâ der gotes segen.</l>
					<l n="13" xml:id="chapter-494-div-494-l-14805">got schaffet verholne dan die man,</l>
					<l n="14" xml:id="chapter-494-div-494-l-14806">offenlîch gît man megede dan.</l>
					<l n="15" xml:id="chapter-494-div-494-l-14807">dû solt des sîn vil gewis,</l>
					<l n="16" xml:id="chapter-494-div-494-l-14808">daz der künec Castis</l>
					<l n="17" xml:id="chapter-494-div-494-l-14809">Herzeloiden gerte,</l>
					<l n="18" xml:id="chapter-494-div-494-l-14810">der man in schône werte:</l>
					<l n="19" xml:id="chapter-494-div-494-l-14811">dîne muoter gap man im ze konen.</l>
					<l n="20" xml:id="chapter-494-div-494-l-14812">er solde aber niht ir minne wonen:</l>
					<l n="21" xml:id="chapter-494-div-494-l-14813">der tôt in ê legete in daz grap.</l>
					<l n="22" xml:id="chapter-494-div-494-l-14814">dâ vor er dîner muoter gap</l>
					<l n="23" xml:id="chapter-494-div-494-l-14815">Wâleis und Norgâls,</l>
					<l n="24" xml:id="chapter-494-div-494-l-14816">Kanvoleiz und Kingrivâls,</l>
					<l n="25" xml:id="chapter-494-div-494-l-14817">daz ir mit sal wart gegeben.</l>
					<l n="26" xml:id="chapter-494-div-494-l-14818">der künec niht langer solde leben.</l>
					<l n="27" xml:id="chapter-494-div-494-l-14819">diz was ûf sîner reise wider:</l>
					<l n="28" xml:id="chapter-494-div-494-l-14820">der künec sich legete sterbens nider.</l>
					<l n="29" xml:id="chapter-494-div-494-l-14821">dô truoc si krône über zwei lant:</l>
					<l n="30" xml:id="chapter-494-div-494-l-14822">dâ erwarp si Gahmuretes hant.</l>
				</div>
			</div>
			<div n="495" xml:id="chapter-495" type="chapter" data-level="1">
				<div xml:id="chapter-495-div-495" data-level="2">
					<l n="1" xml:id="chapter-495-div-495-l-14823">sus gît man von dem grâle dan</l>
					<l n="2" xml:id="chapter-495-div-495-l-14824">offenlîch megede, verholne die man</l>
					<l n="3" xml:id="chapter-495-div-495-l-14825">durch vruht ze dienste wider dar,</l>
					<l n="4" xml:id="chapter-495-div-495-l-14826">ob ir kint des grâles schar</l>
					<l n="5" xml:id="chapter-495-div-495-l-14827">mit dieneste suln mêren.</l>
					<l n="6" xml:id="chapter-495-div-495-l-14828">daz kan si got wol lêren.</l>
					<l n="7" xml:id="chapter-495-div-495-l-14829">swer sich dienstes gein grâle hât bewegen,</l>
					<l n="8" xml:id="chapter-495-div-495-l-14830">gein wîben minne er muoz verphlegen:</l>
					<l n="9" xml:id="chapter-495-div-495-l-14831">wan der künec sol haben eine</l>
					<l n="10" xml:id="chapter-495-div-495-l-14832">ze rehte eine kronen reine</l>
					<l n="11" xml:id="chapter-495-div-495-l-14833">und ander die got hât gesant</l>
					<l n="12" xml:id="chapter-495-div-495-l-14834">ze herren in herrenlôsiu lant.</l>
					<l n="13" xml:id="chapter-495-div-495-l-14835">über daz gebot ich mich bewac</l>
					<l n="14" xml:id="chapter-495-div-495-l-14836">daz ich nâch minnen dienstes phlac.</l>
					<l n="15" xml:id="chapter-495-div-495-l-14837">mir geriet mîn vlæteclîchiu jugent</l>
					<l n="16" xml:id="chapter-495-div-495-l-14838">und eins werden wîbes tugent,</l>
					<l n="17" xml:id="chapter-495-div-495-l-14839">daz ich in ir dienest reit,</l>
					<l n="18" xml:id="chapter-495-div-495-l-14840">dâ ich dicke herteclîchen streit.</l>
					<l n="19" xml:id="chapter-495-div-495-l-14841">die wilden âventiure</l>
					<l n="20" xml:id="chapter-495-div-495-l-14842">mich dûhten sô gehiure,</l>
					<l n="21" xml:id="chapter-495-div-495-l-14843">daz ich selten turnierte.</l>
					<l n="22" xml:id="chapter-495-div-495-l-14844">ir minne kondewierte</l>
					<l n="23" xml:id="chapter-495-div-495-l-14845">mir vreude in daz herze mîn,</l>
					<l n="24" xml:id="chapter-495-div-495-l-14846">durch si tet ich vil strîtes schîn:</l>
					<l n="25" xml:id="chapter-495-div-495-l-14847">des twanc mich ir minnen kraft</l>
					<l n="26" xml:id="chapter-495-div-495-l-14848">gein der wilden verren ritterschaft.</l>
					<l n="27" xml:id="chapter-495-div-495-l-14849">ir minne ich alsus koufte:</l>
					<l n="28" xml:id="chapter-495-div-495-l-14850">der heiden und der getoufte</l>
					<l n="29" xml:id="chapter-495-div-495-l-14851">wâren mir strîtes al gelîch.</l>
					<l n="30" xml:id="chapter-495-div-495-l-14852">si dûhte mich lônes rîch.</l>
				</div>
			</div>
			<div n="496" xml:id="chapter-496" type="chapter" data-level="1">
				<div xml:id="chapter-496-div-496" data-level="2">
					<l n="1" xml:id="chapter-496-div-496-l-14853">sus phlac ichs durch die werden</l>
					<l n="2" xml:id="chapter-496-div-496-l-14854">ûf den drîn teilen der erden,</l>
					<l n="3" xml:id="chapter-496-div-496-l-14855">z Eurôpâ und in âsiâ</l>
					<l n="4" xml:id="chapter-496-div-496-l-14856">unde verre in Afrikâ.</l>
					<l n="5" xml:id="chapter-496-div-496-l-14857">sô ich rîche tjoste wolde tuon,</l>
					<l n="6" xml:id="chapter-496-div-496-l-14858">sô reit ich vür Gauriûn.</l>
					<l n="7" xml:id="chapter-496-div-496-l-14859">ich hân ouch manege tjost getân</l>
					<l n="8" xml:id="chapter-496-div-496-l-14860">vor dem berc ze Feimorgân.</l>
					<l n="9" xml:id="chapter-496-div-496-l-14861">ich tet vil rîcher tjoste schîn</l>
					<l n="10" xml:id="chapter-496-div-496-l-14862">vor dem berc z Agremontîn.</l>
					<l n="11" xml:id="chapter-496-div-496-l-14863">swer einhalp wil ir tjoste hân,</l>
					<l n="12" xml:id="chapter-496-div-496-l-14864">dâ koment ûz viurege man:</l>
					<l n="13" xml:id="chapter-496-div-496-l-14865">anderhalp si brinnent niht,</l>
					<l n="14" xml:id="chapter-496-div-496-l-14866">swaz man dâ tjostiure siht.</l>
					<l n="15" xml:id="chapter-496-div-496-l-14867">und dô ich vür den Rôhas</l>
					<l n="16" xml:id="chapter-496-div-496-l-14868">durch âventiur gestrichen was,</l>
					<l n="17" xml:id="chapter-496-div-496-l-14869">dâ kom ein werdiu windesch diet</l>
					<l n="18" xml:id="chapter-496-div-496-l-14870">ûz durch tjoste gegenbiet.</l>
					<l n="19" xml:id="chapter-496-div-496-l-14871">ich vuor von Sibilje</l>
					<l n="20" xml:id="chapter-496-div-496-l-14872">daz mer alum gein Zilje,</l>
					<l n="21" xml:id="chapter-496-div-496-l-14873">durch Frîûl ûz vür Aglei.</l>
					<l n="22" xml:id="chapter-496-div-496-l-14874">ouwê unde heiâ hei</l>
					<l n="23" xml:id="chapter-496-div-496-l-14875">daz ich dînen vater ie gesach,</l>
					<l n="24" xml:id="chapter-496-div-496-l-14876">der mir ze sehene aldâ geschach,</l>
					<l n="25" xml:id="chapter-496-div-496-l-14877">dô ich ze Sibilje zogete în.</l>
					<l n="26" xml:id="chapter-496-div-496-l-14878">dô hete der werde Anschevîn</l>
					<l n="27" xml:id="chapter-496-div-496-l-14879">vor mir geherberget ê.</l>
					<l n="28" xml:id="chapter-496-div-496-l-14880">sîn vart tuot mir immer wê,</l>
					<l n="29" xml:id="chapter-496-div-496-l-14881">die er vuor ze Baldac:</l>
					<l n="30" xml:id="chapter-496-div-496-l-14882">ze tjostieren er dâ tôt lac,</l>
				</div>
			</div>
			<div n="497" xml:id="chapter-497" type="chapter" data-level="1">
				<div xml:id="chapter-497-div-497" data-level="2">
					<l n="1" xml:id="chapter-497-div-497-l-14883">daz was ê von im dîn sage.</l>
					<l n="2" xml:id="chapter-497-div-497-l-14884">ez ist immer mînes herzen klage.</l>
					<l n="3" xml:id="chapter-497-div-497-l-14885">mîn bruoder ist guotes rîche:</l>
					<l n="4" xml:id="chapter-497-div-497-l-14886">verholne ritterlîche</l>
					<l n="5" xml:id="chapter-497-div-497-l-14887">er mich dicke von im sande.</l>
					<l n="6" xml:id="chapter-497-div-497-l-14888">sô ich von Munsalvæsche wande,</l>
					<l n="7" xml:id="chapter-497-div-497-l-14889">sîn insigel nam ich dâ</l>
					<l n="8" xml:id="chapter-497-div-497-l-14890">und vuortez ze Karcobrâ,</l>
					<l n="9" xml:id="chapter-497-div-497-l-14891">dâ sich sêwet der Plimizôl.</l>
					<l n="10" xml:id="chapter-497-div-497-l-14892">in dem bistuom ze Barbigôl</l>
					<l n="11" xml:id="chapter-497-div-497-l-14893">der burcgrâve mich dâ beriet</l>
					<l n="12" xml:id="chapter-497-div-497-l-14894">ûfz insigel, ê ich von im schiet,</l>
					<l n="13" xml:id="chapter-497-div-497-l-14895">knappen und ander koste</l>
					<l n="14" xml:id="chapter-497-div-497-l-14896">gein der wilden tjoste</l>
					<l n="15" xml:id="chapter-497-div-497-l-14897">und ûf ander ritterlîche vart.</l>
					<l n="16" xml:id="chapter-497-div-497-l-14898">des wart vil wênec von im gespart:</l>
					<l n="17" xml:id="chapter-497-div-497-l-14899">ich muoste al eine komen dar.</l>
					<l n="18" xml:id="chapter-497-div-497-l-14900">an der widerreise liez ich gar</l>
					<l n="19" xml:id="chapter-497-div-497-l-14901">bî im swaz ich gesindes phlac:</l>
					<l n="20" xml:id="chapter-497-div-497-l-14902">ich reit dâ Munsalvæsche lac.</l>
					<l n="21" xml:id="chapter-497-div-497-l-14903">nû hœre, lieber neve mîn.</l>
					<l n="22" xml:id="chapter-497-div-497-l-14904">dô mich der werde vater dîn</l>
					<l n="23" xml:id="chapter-497-div-497-l-14905">ze Sibilje alrêste sach,</l>
					<l n="24" xml:id="chapter-497-div-497-l-14906">balde er mîn ze bruoder jach</l>
					<l n="25" xml:id="chapter-497-div-497-l-14907">Herzeloiden sînem wîbe,</l>
					<l n="26" xml:id="chapter-497-div-497-l-14908">doch wart von sînem lîbe</l>
					<l n="27" xml:id="chapter-497-div-497-l-14909">mîn antlitze niemêr gesehen.</l>
					<l n="28" xml:id="chapter-497-div-497-l-14910">man muoste ouch mir vür wâr dâ jehen</l>
					<l n="29" xml:id="chapter-497-div-497-l-14911">daz nie schœner mannes bilde wart:</l>
					<l n="30" xml:id="chapter-497-div-497-l-14912">dannoch was ich âne bart.</l>
				</div>
			</div>
			<div n="498" xml:id="chapter-498" type="chapter" data-level="1">
				<div xml:id="chapter-498-div-498" data-level="2">
					<l n="1" xml:id="chapter-498-div-498-l-14913">in mîne herberge er vuor.</l>
					<l n="2" xml:id="chapter-498-div-498-l-14914">vür dise rede ich dicke swuor</l>
					<l n="3" xml:id="chapter-498-div-498-l-14915">manegen ungestabeten eit.</l>
					<l n="4" xml:id="chapter-498-div-498-l-14916">dô er mich sô vil ane gestreit,</l>
					<l n="5" xml:id="chapter-498-div-498-l-14917">verholne ichz im dô sagete,</l>
					<l n="6" xml:id="chapter-498-div-498-l-14918">des er vreude vil bejagete.</l>
					<l n="7" xml:id="chapter-498-div-498-l-14919">er gap sîn kleinœte mir:</l>
					<l n="8" xml:id="chapter-498-div-498-l-14920">swaz ich im gap daz was sîn gir.</l>
					<l n="9" xml:id="chapter-498-div-498-l-14921">mîne kefsen, die dû sæhe ê,</l>
					<l n="10" xml:id="chapter-498-div-498-l-14922">(diust noch grüener dan der klê)</l>
					<l n="11" xml:id="chapter-498-div-498-l-14923">hiez ich würken ûz einem steine,</l>
					<l n="12" xml:id="chapter-498-div-498-l-14924">den mir gap der reine.</l>
					<l n="13" xml:id="chapter-498-div-498-l-14925">sînen neven er mir ze knehte liez,</l>
					<l n="14" xml:id="chapter-498-div-498-l-14926">îthêren, den sîn herze hiez</l>
					<l n="15" xml:id="chapter-498-div-498-l-14927">daz aller valsch an im verswant,</l>
					<l n="16" xml:id="chapter-498-div-498-l-14928">den künec von Kucûmerlant.</l>
					<l n="17" xml:id="chapter-498-div-498-l-14929">wir mohten vart niht langer sparn,</l>
					<l n="18" xml:id="chapter-498-div-498-l-14930">wir muosten von ein ander varn:</l>
					<l n="19" xml:id="chapter-498-div-498-l-14931">er kêrte dâ der bâruc was</l>
					<l n="20" xml:id="chapter-498-div-498-l-14932">und ich vuor vür den Rôhas.</l>
					<l n="21" xml:id="chapter-498-div-498-l-14933">ûz Zilje ich vür den Rôhas reit,</l>
					<l n="22" xml:id="chapter-498-div-498-l-14934">drî mântage ich dâ vil gestreit:</l>
					<l n="23" xml:id="chapter-498-div-498-l-14935">mich dûhte, ich hete dâ wol gestriten.</l>
					<l n="24" xml:id="chapter-498-div-498-l-14936">dar nâch ich schierest kom geriten</l>
					<l n="25" xml:id="chapter-498-div-498-l-14937">in die wîten Gandîne,</l>
					<l n="26" xml:id="chapter-498-div-498-l-14938">dâ nâch der ane dîne</l>
					<l n="27" xml:id="chapter-498-div-498-l-14939">Gandîn wart genennet.</l>
					<l n="28" xml:id="chapter-498-div-498-l-14940">dâ wart îthêr bekennet.</l>
					<l n="29" xml:id="chapter-498-div-498-l-14941">diu selbe stat liget aldâ,</l>
					<l n="30" xml:id="chapter-498-div-498-l-14942">dâ diu Greiân in die Trâ,</l>
				</div>
			</div>
			<div n="499" xml:id="chapter-499" type="chapter" data-level="1">
				<div xml:id="chapter-499-div-499" data-level="2">
					<l n="1" xml:id="chapter-499-div-499-l-14943">mit golde ein wazzer, rinnet.</l>
					<l n="2" xml:id="chapter-499-div-499-l-14944">dâ wart îthêr geminnet:</l>
					<l n="3" xml:id="chapter-499-div-499-l-14945">dîne basen er dâ vant.</l>
					<l n="4" xml:id="chapter-499-div-499-l-14946">diu was vrouwe überz lant:</l>
					<l n="5" xml:id="chapter-499-div-499-l-14947">Gandîn von Anschouwe</l>
					<l n="6" xml:id="chapter-499-div-499-l-14948">hiez si dâ wesen vrouwe.</l>
					<l n="7" xml:id="chapter-499-div-499-l-14949">si heizet Lammîre:</l>
					<l n="8" xml:id="chapter-499-div-499-l-14950">sôst zlant genennet Stîre.</l>
					<l n="9" xml:id="chapter-499-div-499-l-14951">swer schiltes ammet üeben wil,</l>
					<l n="10" xml:id="chapter-499-div-499-l-14952">der muoz durchstrîchen lande vil.</l>
					<l n="11" xml:id="chapter-499-div-499-l-14953">nû riuwet mich mîn knappe rôt,</l>
					<l n="12" xml:id="chapter-499-div-499-l-14954">durch den si mir grôz êre bôt.</l>
					<l n="13" xml:id="chapter-499-div-499-l-14955">von îthêren dû bist erborn.</l>
					<l n="14" xml:id="chapter-499-div-499-l-14956">dîn hant die sippe hât verkorn:</l>
					<l n="15" xml:id="chapter-499-div-499-l-14957">got hât ir niht vergezzen doch,</l>
					<l n="16" xml:id="chapter-499-div-499-l-14958">er kan si wol geprüeven noch.</l>
					<l n="17" xml:id="chapter-499-div-499-l-14959">wiltû gein gote mit triuwen leben,</l>
					<l n="18" xml:id="chapter-499-div-499-l-14960">sô soltû im wandel drumme geben.</l>
					<l n="19" xml:id="chapter-499-div-499-l-14961">mit riuwe ich dir daz künde,</l>
					<l n="20" xml:id="chapter-499-div-499-l-14962">dû treges zwuo grôze sünde:</l>
					<l n="21" xml:id="chapter-499-div-499-l-14963">îthêren dû hâs erslagen,</l>
					<l n="22" xml:id="chapter-499-div-499-l-14964">dû solt ouch dîne muoter klagen.</l>
					<l n="23" xml:id="chapter-499-div-499-l-14965">ir grôziu triuwe daz geriet,</l>
					<l n="24" xml:id="chapter-499-div-499-l-14966">dîn vart si von dem leben schiet,</l>
					<l n="25" xml:id="chapter-499-div-499-l-14967">die dû jungest von ir tæte.</l>
					<l n="26" xml:id="chapter-499-div-499-l-14968">nû volge mîner ræte,</l>
					<l n="27" xml:id="chapter-499-div-499-l-14969">nim buoze vür missewende</l>
					<l n="28" xml:id="chapter-499-div-499-l-14970">und sorge et um dîn ende,</l>
					<l n="29" xml:id="chapter-499-div-499-l-14971">daz dir dîn arbeit hie erhol</l>
					<l n="30" xml:id="chapter-499-div-499-l-14972">daz dort diu sêle ruowe dol."</l>
				</div>
			</div>
			<div n="500" xml:id="chapter-500" type="chapter" data-level="1">
				<div xml:id="chapter-500-div-500" data-level="2">
					<l n="1" xml:id="chapter-500-div-500-l-14973">der wirt âne allez bâgen</l>
					<l n="2" xml:id="chapter-500-div-500-l-14974">begunde in vürbaz vrâgen:</l>
					<l n="3" xml:id="chapter-500-div-500-l-14975">"neve, noch hân ich niht vernomen,</l>
					<l n="4" xml:id="chapter-500-div-500-l-14976">wannen dir diz ors sî komen."</l>
					<l n="5" xml:id="chapter-500-div-500-l-14977">"herre, daz ors ich erstreit,</l>
					<l n="6" xml:id="chapter-500-div-500-l-14978">dô ich von Sigûnen reit.</l>
					<l n="7" xml:id="chapter-500-div-500-l-14979">vor einer klôsen ich die sprach:</l>
					<l n="8" xml:id="chapter-500-div-500-l-14980">dar nâch ich vlügelingen stach</l>
					<l n="9" xml:id="chapter-500-div-500-l-14981">einen ritter drabe und zôch ez dan.</l>
					<l n="10" xml:id="chapter-500-div-500-l-14982">von Munsalvæsche was der man."</l>
					<l n="11" xml:id="chapter-500-div-500-l-14983">der wirt sprach: "ist aber der genesen,</l>
					<l n="12" xml:id="chapter-500-div-500-l-14984">des ez von rehte solde wesen?"</l>
					<l n="13" xml:id="chapter-500-div-500-l-14985">"herre, ich sach in vor mir gên</l>
					<l n="14" xml:id="chapter-500-div-500-l-14986">und vant daz ors bî mir stên."</l>
					<l n="15" xml:id="chapter-500-div-500-l-14987">"wiltû sgrâles volc sus rouben</l>
					<l n="16" xml:id="chapter-500-div-500-l-14988">und dâ bî des gelouben,</l>
					<l n="17" xml:id="chapter-500-div-500-l-14989">dû gewinnes ir noch minne,</l>
					<l n="18" xml:id="chapter-500-div-500-l-14990">sô zweient sich die sinne."</l>
					<l n="19" xml:id="chapter-500-div-500-l-14991">"herre, ich namz in einem strît.</l>
					<l n="20" xml:id="chapter-500-div-500-l-14992">swer mir dar um sünde gît,</l>
					<l n="21" xml:id="chapter-500-div-500-l-14993">der prüeve alrêst wie diu stê.</l>
					<l n="22" xml:id="chapter-500-div-500-l-14994">mîn ors hete ich verlorn ê."</l>
					<l n="23" xml:id="chapter-500-div-500-l-14995">dô sprach aber Parzivâl:</l>
					<l n="24" xml:id="chapter-500-div-500-l-14996">"wer was ein maget diu den grâl</l>
					<l n="25" xml:id="chapter-500-div-500-l-14997">truoc? ir mantel lêch man mir."</l>
					<l n="26" xml:id="chapter-500-div-500-l-14998">der wirt sprach: "neve, was er ir,</l>
					<l n="27" xml:id="chapter-500-div-500-l-14999">diu selbe ist dîn muome.</l>
					<l n="28" xml:id="chapter-500-div-500-l-15000">si enlêch dirs niht ze ruome:</l>
					<l n="29" xml:id="chapter-500-div-500-l-15001">si wânde dû soldes dâ herre sîn</l>
					<l n="30" xml:id="chapter-500-div-500-l-15002">des grâles und ir, dar zuo mîn.</l>
				</div>
			</div>
			<div n="501" xml:id="chapter-501" type="chapter" data-level="1">
				<div xml:id="chapter-501-div-501" data-level="2">
					<l n="1" xml:id="chapter-501-div-501-l-15003">dîn œheim gap dir ouch ein swert,</l>
					<l n="2" xml:id="chapter-501-div-501-l-15004">dâ mite dû sünden bist gewert,</l>
					<l n="3" xml:id="chapter-501-div-501-l-15005">sît daz dîn wol redender munt</l>
					<l n="4" xml:id="chapter-501-div-501-l-15006">dâ leider niht tet vrâge kunt:</l>
					<l n="5" xml:id="chapter-501-div-501-l-15007">die sünde lâ bî den andern stên.</l>
					<l n="6" xml:id="chapter-501-div-501-l-15008">wir suln ouch tâlanc ruowen gên."</l>
					<l n="7" xml:id="chapter-501-div-501-l-15009">wênec wart in bette und kulter brâht:</l>
					<l n="8" xml:id="chapter-501-div-501-l-15010">si giengen et ligen ûf ein bâht.</l>
					<l n="9" xml:id="chapter-501-div-501-l-15011">daz leger was ir hôhen art</l>
					<l n="10" xml:id="chapter-501-div-501-l-15012">gelîche ninder dâ bewart.</l>
					<l n="11" xml:id="chapter-501-div-501-l-15013">sus was er dâ vünfzehen tage.</l>
					<l n="12" xml:id="chapter-501-div-501-l-15014">der wirt sîn phlac als ich iu sage:</l>
					<l n="13" xml:id="chapter-501-div-501-l-15015">krût unde würzelîn</l>
					<l n="14" xml:id="chapter-501-div-501-l-15016">daz muoste ir bestiu spîse sîn.</l>
					<l n="15" xml:id="chapter-501-div-501-l-15017">Parzivâl die swære</l>
					<l n="16" xml:id="chapter-501-div-501-l-15018">truoc durch süeziu mære,</l>
					<l n="17" xml:id="chapter-501-div-501-l-15019">wande in der wirt von sünden schiet</l>
					<l n="18" xml:id="chapter-501-div-501-l-15020">und im doch ritterlîchen riet.</l>
					<l n="19" xml:id="chapter-501-div-501-l-15021">eins tages vrâcte in Parzivâl:</l>
					<l n="20" xml:id="chapter-501-div-501-l-15022">"wer was ein man lac vor dem grâl?</l>
					<l n="21" xml:id="chapter-501-div-501-l-15023">der was al grâ bî liehtem vel."</l>
					<l n="22" xml:id="chapter-501-div-501-l-15024">der wirt sprach: "daz was Titurel.</l>
					<l n="23" xml:id="chapter-501-div-501-l-15025">der selbe ist dîner muoter ane.</l>
					<l n="24" xml:id="chapter-501-div-501-l-15026">dem wart alrêst des grâles vane</l>
					<l n="25" xml:id="chapter-501-div-501-l-15027">bevolhen durch schermens rât.</l>
					<l n="26" xml:id="chapter-501-div-501-l-15028">ein siechtuom heizet pôgrât</l>
					<l n="27" xml:id="chapter-501-div-501-l-15029">treget er, die leme helfelôs.</l>
					<l n="28" xml:id="chapter-501-div-501-l-15030">sîne varwe er iedoch nie verlôs,</l>
					<l n="29" xml:id="chapter-501-div-501-l-15031">wande er den grâl sô dicke siht,</l>
					<l n="30" xml:id="chapter-501-div-501-l-15032">dâ von er mac ersterben niht.</l>
				</div>
			</div>
			<div n="502" xml:id="chapter-502" type="chapter" data-level="1">
				<div xml:id="chapter-502-div-502" data-level="2">
					<l n="1" xml:id="chapter-502-div-502-l-15033">durch rât si hânt den betterisen.</l>
					<l n="2" xml:id="chapter-502-div-502-l-15034">in sîner jugent vürte und wisen</l>
					<l n="3" xml:id="chapter-502-div-502-l-15035">reit er vil durch tjostieren.</l>
					<l n="4" xml:id="chapter-502-div-502-l-15036">wiltû dîn leben zieren</l>
					<l n="5" xml:id="chapter-502-div-502-l-15037">und rehte werdeclîchen varn,</l>
					<l n="6" xml:id="chapter-502-div-502-l-15038">sô muostû haz gein wîben sparn.</l>
					<l n="7" xml:id="chapter-502-div-502-l-15039">wîp und phaffen sint erkant,</l>
					<l n="8" xml:id="chapter-502-div-502-l-15040">die tragent unwerlîche hant:</l>
					<l n="9" xml:id="chapter-502-div-502-l-15041">sô reicht über phaffen gotes segen.</l>
					<l n="10" xml:id="chapter-502-div-502-l-15042">der sol dîn dienst mit triuwen phlegen</l>
					<l n="11" xml:id="chapter-502-div-502-l-15043">dar um, ob wirt dîn ende guot.</l>
					<l n="12" xml:id="chapter-502-div-502-l-15044">dû muost zen phaffen haben muot:</l>
					<l n="13" xml:id="chapter-502-div-502-l-15045">swaz dîn ouge ûf erden siht,</l>
					<l n="14" xml:id="chapter-502-div-502-l-15046">daz gelîchet sich dem priester niht.</l>
					<l n="15" xml:id="chapter-502-div-502-l-15047">sîn munt die marter sprichet,</l>
					<l n="16" xml:id="chapter-502-div-502-l-15048">diu unser vlust zebrichet.</l>
					<l n="17" xml:id="chapter-502-div-502-l-15049">ouch grîfet sîn gewîhtiu hant</l>
					<l n="18" xml:id="chapter-502-div-502-l-15050">an daz hœheste phant</l>
					<l n="19" xml:id="chapter-502-div-502-l-15051">daz ie vür schult gesetzet wart:</l>
					<l n="20" xml:id="chapter-502-div-502-l-15052">swelh priester sich hât sô bewart</l>
					<l n="21" xml:id="chapter-502-div-502-l-15053">daz er dem kiusche kan gegeben,</l>
					<l n="22" xml:id="chapter-502-div-502-l-15054">wie möhte der heileclîcher leben?"</l>
					<l n="23" xml:id="chapter-502-div-502-l-15055">diz was ir zweier scheidens tac.</l>
					<l n="24" xml:id="chapter-502-div-502-l-15056">Trevrizent sich des bewac,</l>
					<l n="25" xml:id="chapter-502-div-502-l-15057">er sprach: "gip mir dîn sünde her</l>
					<l n="26" xml:id="chapter-502-div-502-l-15058">(vor gote ich bin dîn wandels wer)</l>
					<l n="27" xml:id="chapter-502-div-502-l-15059">und leiste als ich dir hân gesaget.</l>
					<l n="28" xml:id="chapter-502-div-502-l-15060">belîp des willen unverzaget."</l>
					<l n="29" xml:id="chapter-502-div-502-l-15061">von ein ander schieden sie:</l>
					<l n="30" xml:id="chapter-502-div-502-l-15062">ob ir welt, sô prüevet wie.</l>
				</div>
			</div>
			<div n="503" xml:id="chapter-503" type="chapter" data-level="1">
				<div xml:id="chapter-503-div-503" data-level="2">
					<l n="1" xml:id="chapter-503-div-503-l-15063">Ez næhet nû wilden mæren,</l>
					<l n="2" xml:id="chapter-503-div-503-l-15064">diu vreuden kunnen læren</l>
					<l n="3" xml:id="chapter-503-div-503-l-15065">und diu hôchgemüete bringent:</l>
					<l n="4" xml:id="chapter-503-div-503-l-15066">mit den beiden si ringent.</l>
					<l n="5" xml:id="chapter-503-div-503-l-15067">Nû was ez ouch über des jâres zît,</l>
					<l n="6" xml:id="chapter-503-div-503-l-15068">gescheiden was des kamphes strît,</l>
					<l n="7" xml:id="chapter-503-div-503-l-15069">den der lantgrâve zem Plimizôl</l>
					<l n="8" xml:id="chapter-503-div-503-l-15070">erwarp. der was ze Barbigôl</l>
					<l n="9" xml:id="chapter-503-div-503-l-15071">von Schanfanzûn gesprochen:</l>
					<l n="10" xml:id="chapter-503-div-503-l-15072">dâ beleip ungerochen</l>
					<l n="11" xml:id="chapter-503-div-503-l-15073">der künec Kingrisîn.</l>
					<l n="12" xml:id="chapter-503-div-503-l-15074">Vergulaht der sun sîn</l>
					<l n="13" xml:id="chapter-503-div-503-l-15075">kom gein Gâwâne dar:</l>
					<l n="14" xml:id="chapter-503-div-503-l-15076">dô nam diu werlt ir sippe war</l>
					<l n="15" xml:id="chapter-503-div-503-l-15077">und schiet den kamph ir sippe maht,</l>
					<l n="16" xml:id="chapter-503-div-503-l-15078">wande ouch der grâve Ehcunaht</l>
					<l n="17" xml:id="chapter-503-div-503-l-15079">ûf im die grôzen schulde truoc,</l>
					<l n="18" xml:id="chapter-503-div-503-l-15080">der man Gâwân zêch genuoc.</l>
					<l n="19" xml:id="chapter-503-div-503-l-15081">des verkôs Kingrimursel</l>
					<l n="20" xml:id="chapter-503-div-503-l-15082">ûf Gâwân den degen snel.</l>
					<l n="21" xml:id="chapter-503-div-503-l-15083">si vuoren beide sunder dan,</l>
					<l n="22" xml:id="chapter-503-div-503-l-15084">Vergulaht und Gâwân,</l>
					<l n="23" xml:id="chapter-503-div-503-l-15085">an dem selben mâle</l>
					<l n="24" xml:id="chapter-503-div-503-l-15086">durch vorschen nâch dem grâle,</l>
					<l n="25" xml:id="chapter-503-div-503-l-15087">aldâ si mit ir henden</l>
					<l n="26" xml:id="chapter-503-div-503-l-15088">manege tjoste muosten senden.</l>
					<l n="27" xml:id="chapter-503-div-503-l-15089">wan swer sgrâles gerte,</l>
					<l n="28" xml:id="chapter-503-div-503-l-15090">dô muoste mit dem swerte</l>
					<l n="29" xml:id="chapter-503-div-503-l-15091">sich dem prîse nâhen.</l>
					<l n="30" xml:id="chapter-503-div-503-l-15092">sus sol man prîses gâhen.</l>
				</div>
			</div>
			<div n="504" xml:id="chapter-504" type="chapter" data-level="1">
				<div xml:id="chapter-504-div-504" data-level="2">
					<l n="1" xml:id="chapter-504-div-504-l-15093">wiez Gâwâne komen sî,</l>
					<l n="2" xml:id="chapter-504-div-504-l-15094">der ie was missewende vrî,</l>
					<l n="3" xml:id="chapter-504-div-504-l-15095">sît er von Schanfanzûn geschiet,</l>
					<l n="4" xml:id="chapter-504-div-504-l-15096">ob sîn reise ûf strît geriet,</l>
					<l n="5" xml:id="chapter-504-div-504-l-15097">des jehen diez dâ sâhen:</l>
					<l n="6" xml:id="chapter-504-div-504-l-15098">er muoz nû strîte nâhen.</l>
					<l n="7" xml:id="chapter-504-div-504-l-15099">eins morgens kom mîn her Gâwân</l>
					<l n="8" xml:id="chapter-504-div-504-l-15100">geriten ûf einen grüenen plân:</l>
					<l n="9" xml:id="chapter-504-div-504-l-15101">dâ sach er blicken einen schilt,</l>
					<l n="10" xml:id="chapter-504-div-504-l-15102">dâ was ein tjoste durch gezilt,</l>
					<l n="11" xml:id="chapter-504-div-504-l-15103">und ein phert daz vrouwen gereite truoc.</l>
					<l n="12" xml:id="chapter-504-div-504-l-15104">des zoum und satel was tiur genuoc,</l>
					<l n="13" xml:id="chapter-504-div-504-l-15105">ez was gebunden vaste</l>
					<l n="14" xml:id="chapter-504-div-504-l-15106">ze dem schilte an einem aste.</l>
					<l n="15" xml:id="chapter-504-div-504-l-15107">dô dâhte er: "wer mac sîn diz wîp,</l>
					<l n="16" xml:id="chapter-504-div-504-l-15108">diu alsus werlîchen lîp</l>
					<l n="17" xml:id="chapter-504-div-504-l-15109">hât, daz si schiltes phliget?</l>
					<l n="18" xml:id="chapter-504-div-504-l-15110">ob si sich strîts gein mir bewiget,</l>
					<l n="19" xml:id="chapter-504-div-504-l-15111">wie sol ich mich ir erwern?</l>
					<l n="20" xml:id="chapter-504-div-504-l-15112">ze vuoz trûwe ich mich wol ernern.</l>
					<l n="21" xml:id="chapter-504-div-504-l-15113">wil si die lenge ringen,</l>
					<l n="22" xml:id="chapter-504-div-504-l-15114">si mac mich nider bringen,</l>
					<l n="23" xml:id="chapter-504-div-504-l-15115">ich erwerbes haz oder gruoz.</l>
					<l n="24" xml:id="chapter-504-div-504-l-15116">sol dâ ein tjost ergên ze vuoz,</l>
					<l n="25" xml:id="chapter-504-div-504-l-15117">obz halt vrou Kamille wære,</l>
					<l n="26" xml:id="chapter-504-div-504-l-15118">diu mit ritterlîchem mære</l>
					<l n="27" xml:id="chapter-504-div-504-l-15119">vor Laurent prîs erstreit,</l>
					<l n="28" xml:id="chapter-504-div-504-l-15120">wære si gesunt als si dort reit,</l>
					<l n="29" xml:id="chapter-504-div-504-l-15121">ez würde iedoch versuocht an sie,</l>
					<l n="30" xml:id="chapter-504-div-504-l-15122">ob si mir strîten büte alhie."</l>
				</div>
			</div>
			<div n="505" xml:id="chapter-505" type="chapter" data-level="1">
				<div xml:id="chapter-505-div-505" data-level="2">
					<l n="1" xml:id="chapter-505-div-505-l-15123">der schilt was ouch verhouwen.</l>
					<l n="2" xml:id="chapter-505-div-505-l-15124">Gâwân begunde in schouwen,</l>
					<l n="3" xml:id="chapter-505-div-505-l-15125">dô er dar zuo was geriten:</l>
					<l n="4" xml:id="chapter-505-div-505-l-15126">der tjoste venster was gesniten</l>
					<l n="5" xml:id="chapter-505-div-505-l-15127">mit der glævîne wît.</l>
					<l n="6" xml:id="chapter-505-div-505-l-15128">alsus mâlet si der strît:</l>
					<l n="7" xml:id="chapter-505-div-505-l-15129">wer gültes den schiltæren,</l>
					<l n="8" xml:id="chapter-505-div-505-l-15130">ob ir varwe alsus wæren?</l>
					<l n="9" xml:id="chapter-505-div-505-l-15131">der linden grôz was der stam.</l>
					<l n="10" xml:id="chapter-505-div-505-l-15132">ouch saz ein vrouwe an vreuden lam</l>
					<l n="11" xml:id="chapter-505-div-505-l-15133">dâ hinder ûf grüenem klê:</l>
					<l n="12" xml:id="chapter-505-div-505-l-15134">der tet grôz jâmer alsô wê,</l>
					<l n="13" xml:id="chapter-505-div-505-l-15135">daz si der vreude gar vergaz.</l>
					<l n="14" xml:id="chapter-505-div-505-l-15136">er reit hin um gein ir baz.</l>
					<l n="15" xml:id="chapter-505-div-505-l-15137">ir lac ein ritter in der schôz,</l>
					<l n="16" xml:id="chapter-505-div-505-l-15138">dâ von ir jâmer was sô grôz.</l>
					<l n="17" xml:id="chapter-505-div-505-l-15139">Gâwân sîn grüezen niht versweic,</l>
					<l n="18" xml:id="chapter-505-div-505-l-15140">diu vrouwe im dancte unde neic.</l>
					<l n="19" xml:id="chapter-505-div-505-l-15141">er vant ir stimme heise,</l>
					<l n="20" xml:id="chapter-505-div-505-l-15142">verschrît durch ir vreise.</l>
					<l n="21" xml:id="chapter-505-div-505-l-15143">dô erbeizte mîn her Gâwân.</l>
					<l n="22" xml:id="chapter-505-div-505-l-15144">dâ lac durchstochen ein man,</l>
					<l n="23" xml:id="chapter-505-div-505-l-15145">dem gienc daz bluot in den lîp.</l>
					<l n="24" xml:id="chapter-505-div-505-l-15146">dô vrâcte er des heldes wîp,</l>
					<l n="25" xml:id="chapter-505-div-505-l-15147">ob der ritter lebete</l>
					<l n="26" xml:id="chapter-505-div-505-l-15148">oder mit dem tôde strebete.</l>
					<l n="27" xml:id="chapter-505-div-505-l-15149">dô sprach si: "herre, er lebet noch:</l>
					<l n="28" xml:id="chapter-505-div-505-l-15150">ich wæne dast unlenge doch.</l>
					<l n="29" xml:id="chapter-505-div-505-l-15151">got sande iuch mir ze trôste her.</l>
					<l n="30" xml:id="chapter-505-div-505-l-15152">nû râtet nâch iuwer triuwen ger:</l>
				</div>
			</div>
			<div n="506" xml:id="chapter-506" type="chapter" data-level="1">
				<div xml:id="chapter-506-div-506" data-level="2">
					<l n="1" xml:id="chapter-506-div-506-l-15153">ir habet kummers mêr dan ich gesehen,</l>
					<l n="2" xml:id="chapter-506-div-506-l-15154">lât iuwern trôst an mir geschehen,</l>
					<l n="3" xml:id="chapter-506-div-506-l-15155">daz ich iuwer helfe schouwe."</l>
					<l n="4" xml:id="chapter-506-div-506-l-15156">"ich tuon," sprach er, "vrouwe.</l>
					<l n="5" xml:id="chapter-506-div-506-l-15157">disem ritter wolde ich sterben wern,</l>
					<l n="6" xml:id="chapter-506-div-506-l-15158">ich trûte in harte wol ernern,</l>
					<l n="7" xml:id="chapter-506-div-506-l-15159">hete ich eine rœren.</l>
					<l n="8" xml:id="chapter-506-div-506-l-15160">sehen unde hœren</l>
					<l n="9" xml:id="chapter-506-div-506-l-15161">möhtet ir in dicke noch gesunt,</l>
					<l n="10" xml:id="chapter-506-div-506-l-15162">wan er ist niht ze verhe wunt:</l>
					<l n="11" xml:id="chapter-506-div-506-l-15163">daz bluot ist sînes herzen last."</l>
					<l n="12" xml:id="chapter-506-div-506-l-15164">er begreif der linden einen ast,</l>
					<l n="13" xml:id="chapter-506-div-506-l-15165">er sleiz einen louft drabe als ein rôr</l>
					<l n="14" xml:id="chapter-506-div-506-l-15166">(er was zer wunden niht ein tôr):</l>
					<l n="15" xml:id="chapter-506-div-506-l-15167">den schoup er zer tjost in den lîp.</l>
					<l n="16" xml:id="chapter-506-div-506-l-15168">dô bat er sûgen daz wîp,</l>
					<l n="17" xml:id="chapter-506-div-506-l-15169">unz daz bluot gein ir vlôz.</l>
					<l n="18" xml:id="chapter-506-div-506-l-15170">des heldes kraft sich ûf entslôz,</l>
					<l n="19" xml:id="chapter-506-div-506-l-15171">daz er wol redete unde sprach.</l>
					<l n="20" xml:id="chapter-506-div-506-l-15172">dô er Gâwânen ob im ersach,</l>
					<l n="21" xml:id="chapter-506-div-506-l-15173">dô dancte er im sêre</l>
					<l n="22" xml:id="chapter-506-div-506-l-15174">und jach, er hete des êre</l>
					<l n="23" xml:id="chapter-506-div-506-l-15175">daz er in schiede von unkraft,</l>
					<l n="24" xml:id="chapter-506-div-506-l-15176">und vrâcte in ob er durch ritterschaft</l>
					<l n="25" xml:id="chapter-506-div-506-l-15177">wære komen dar gein Lôgrois.</l>
					<l n="26" xml:id="chapter-506-div-506-l-15178">"ich streich ouch verre von Punturtois</l>
					<l n="27" xml:id="chapter-506-div-506-l-15179">und wolde hie âventiur bejagen.</l>
					<l n="28" xml:id="chapter-506-div-506-l-15180">von herzen sol ich immer klagen</l>
					<l n="29" xml:id="chapter-506-div-506-l-15181">daz ich sô nâhen geriten bin.</l>
					<l n="30" xml:id="chapter-506-div-506-l-15182">ir sultz ouch mîden, habet ir sin:</l>
				</div>
			</div>
			<div n="507" xml:id="chapter-507" type="chapter" data-level="1">
				<div xml:id="chapter-507-div-507" data-level="2">
					<l n="1" xml:id="chapter-507-div-507-l-15183">ich enwânde niht daz ez kœme alsus.</l>
					<l n="2" xml:id="chapter-507-div-507-l-15184">Lischois Gwelljus</l>
					<l n="3" xml:id="chapter-507-div-507-l-15185">hât mich sêre geletzet</l>
					<l n="4" xml:id="chapter-507-div-507-l-15186">und hinderz ors gesetzet</l>
					<l n="5" xml:id="chapter-507-div-507-l-15187">mit einer tjoste rîche,</l>
					<l n="6" xml:id="chapter-507-div-507-l-15188">diu ergienc sô hurteclîche</l>
					<l n="7" xml:id="chapter-507-div-507-l-15189">durch mînen schilt und durch den lîp.</l>
					<l n="8" xml:id="chapter-507-div-507-l-15190">dô half mir ditze guote wîp</l>
					<l n="9" xml:id="chapter-507-div-507-l-15191">ûf ir phert an dise stat."</l>
					<l n="10" xml:id="chapter-507-div-507-l-15192">Gâwânen er sêre belîben bat.</l>
					<l n="11" xml:id="chapter-507-div-507-l-15193">Gâwân sprach, er wolde sehen</l>
					<l n="12" xml:id="chapter-507-div-507-l-15194">wâ im der schade dâ wære geschehen.</l>
					<l n="13" xml:id="chapter-507-div-507-l-15195">"liget Lôgrois sô nâhen,</l>
					<l n="14" xml:id="chapter-507-div-507-l-15196">mac ich in dâ vor ergâhen,</l>
					<l n="15" xml:id="chapter-507-div-507-l-15197">sô muoz er antwurten mir:</l>
					<l n="16" xml:id="chapter-507-div-507-l-15198">ich vrâge in waz er ræche an dir."</l>
					<l n="17" xml:id="chapter-507-div-507-l-15199">"des entuo niht" sprach der wunde man.</l>
					<l n="18" xml:id="chapter-507-div-507-l-15200">"der wârheit ich dir jehen kan:</l>
					<l n="19" xml:id="chapter-507-div-507-l-15201">dar engêt niht kinde reise,</l>
					<l n="20" xml:id="chapter-507-div-507-l-15202">ez mac wol heizen vreise."</l>
					<l n="21" xml:id="chapter-507-div-507-l-15203">Gâwân die wunden verbant</l>
					<l n="22" xml:id="chapter-507-div-507-l-15204">mit der vrouwen houptgewant,</l>
					<l n="23" xml:id="chapter-507-div-507-l-15205">er sprach zer wunden wunden segen.</l>
					<l n="24" xml:id="chapter-507-div-507-l-15206">er bat got man und wîbes phlegen.</l>
					<l n="25" xml:id="chapter-507-div-507-l-15207">er vant al bluotec ir slâ,</l>
					<l n="26" xml:id="chapter-507-div-507-l-15208">als ein hiez wære erschozzen dâ:</l>
					<l n="27" xml:id="chapter-507-div-507-l-15209">daz enliez niht irre in rîten.</l>
					<l n="28" xml:id="chapter-507-div-507-l-15210">er sach in kurzen zîten</l>
					<l n="29" xml:id="chapter-507-div-507-l-15211">Lôgrois die gehêrten.</l>
					<l n="30" xml:id="chapter-507-div-507-l-15212">vil liute mit lobe si êrten.</l>
				</div>
			</div>
			<div n="508" xml:id="chapter-508" type="chapter" data-level="1">
				<div xml:id="chapter-508-div-508" data-level="2">
					<l n="1" xml:id="chapter-508-div-508-l-15213">an der bürge lâgen lobes werc.</l>
					<l n="2" xml:id="chapter-508-div-508-l-15214">nâch trendeln mâze was ir berc:</l>
					<l n="3" xml:id="chapter-508-div-508-l-15215">swâ si verre sach der tumme,</l>
					<l n="4" xml:id="chapter-508-div-508-l-15216">er wânde si liefe alumme.</l>
					<l n="5" xml:id="chapter-508-div-508-l-15217">der bürge man noch hiute giht</l>
					<l n="6" xml:id="chapter-508-div-508-l-15218">daz gein ir sturmes hôrte niht:</l>
					<l n="7" xml:id="chapter-508-div-508-l-15219">si vorhte wênec solhe nôt,</l>
					<l n="8" xml:id="chapter-508-div-508-l-15220">swâ man hazzen gein ir bôt.</l>
					<l n="9" xml:id="chapter-508-div-508-l-15221">alum den berc lac ein hac,</l>
					<l n="10" xml:id="chapter-508-div-508-l-15222">des man mit edeln boumen phlac:</l>
					<l n="11" xml:id="chapter-508-div-508-l-15223">vîgenboume, grânât,</l>
					<l n="12" xml:id="chapter-508-div-508-l-15224">öl, wîn und ander rât,</l>
					<l n="13" xml:id="chapter-508-div-508-l-15225">des wuohs dâ ganziu rîcheit.</l>
					<l n="14" xml:id="chapter-508-div-508-l-15226">Gâwân die strâze al ûf hin reit:</l>
					<l n="15" xml:id="chapter-508-div-508-l-15227">dâ ersach er niderhalben sîn</l>
					<l n="16" xml:id="chapter-508-div-508-l-15228">vreude und sînes herzen pîn.</l>
					<l n="17" xml:id="chapter-508-div-508-l-15229">ein brunne ûz dem velse schôz:</l>
					<l n="18" xml:id="chapter-508-div-508-l-15230">dâ vant er, des in niht verdrôz.</l>
					<l n="19" xml:id="chapter-508-div-508-l-15231">eine alsô klâre vrouwen,</l>
					<l n="20" xml:id="chapter-508-div-508-l-15232">die er gerne muoste schouwen.</l>
					<l n="21" xml:id="chapter-508-div-508-l-15233">aller wîbes varwe ein bêâ flûrs.</l>
					<l n="22" xml:id="chapter-508-div-508-l-15234">âne Condwîrâmûrs</l>
					<l n="23" xml:id="chapter-508-div-508-l-15235">wart nie geborn sô schœner lîp:</l>
					<l n="24" xml:id="chapter-508-div-508-l-15236">mit klârheit süeze was daz wîp,</l>
					<l n="25" xml:id="chapter-508-div-508-l-15237">wol geschicket und kurtois.</l>
					<l n="26" xml:id="chapter-508-div-508-l-15238">si hiez Orgelûse de Lôgrois.</l>
					<l n="27" xml:id="chapter-508-div-508-l-15239">ouch saget uns diu âventiur von ir,</l>
					<l n="28" xml:id="chapter-508-div-508-l-15240">si wære ein reizel minnen gir,</l>
					<l n="29" xml:id="chapter-508-div-508-l-15241">ougen süeze âne smerzen</l>
					<l n="30" xml:id="chapter-508-div-508-l-15242">und ein spansenewe sherzen.</l>
				</div>
			</div>
			<div n="509" xml:id="chapter-509" type="chapter" data-level="1">
				<div xml:id="chapter-509-div-509" data-level="2">
					<l n="1" xml:id="chapter-509-div-509-l-15243">Gâwân bôt ir sînen gruoz.</l>
					<l n="2" xml:id="chapter-509-div-509-l-15244">er sprach: "ob ich erbeizen muoz</l>
					<l n="3" xml:id="chapter-509-div-509-l-15245">mit iuwern hulden, vrouwe,</l>
					<l n="4" xml:id="chapter-509-div-509-l-15246">ob ich iuch des willens schouwe</l>
					<l n="5" xml:id="chapter-509-div-509-l-15247">daz ir mich gerne bî iu hât,</l>
					<l n="6" xml:id="chapter-509-div-509-l-15248">grôz riuwe mich bî vreuden lât,</l>
					<l n="7" xml:id="chapter-509-div-509-l-15249">sô enwart nie ritter mêr sô vrô.</l>
					<l n="8" xml:id="chapter-509-div-509-l-15250">mîn lîp muoz ersterben sô,</l>
					<l n="9" xml:id="chapter-509-div-509-l-15251">daz mir nimmer wîp gevellet baz."</l>
					<l n="10" xml:id="chapter-509-div-509-l-15252">"daz ist et wol: nû weiz ich ouch daz."</l>
					<l n="11" xml:id="chapter-509-div-509-l-15253">solh was ir rede, dô si an in sach.</l>
					<l n="12" xml:id="chapter-509-div-509-l-15254">ir süezer munt mêr dannoch sprach:</l>
					<l n="13" xml:id="chapter-509-div-509-l-15255">"nû enlobet mich niht ze sêre.</l>
					<l n="14" xml:id="chapter-509-div-509-l-15256">ir emphâhets lîhte unêre:</l>
					<l n="15" xml:id="chapter-509-div-509-l-15257">ich enwil niht daz ieslîch munt</l>
					<l n="16" xml:id="chapter-509-div-509-l-15258">gein mir tuo sîn prüeven kunt.</l>
					<l n="17" xml:id="chapter-509-div-509-l-15259">wære mîn lop gemeine,</l>
					<l n="18" xml:id="chapter-509-div-509-l-15260">daz hieze ein wirde kleine,</l>
					<l n="19" xml:id="chapter-509-div-509-l-15261">dem wîsen und dem krummen:</l>
					<l n="20" xml:id="chapter-509-div-509-l-15262">dem wîsen und dem tummen,</l>
					<l n="21" xml:id="chapter-509-div-509-l-15263">wâ rihte ez sich danne vür?</l>
					<l n="22" xml:id="chapter-509-div-509-l-15264">nâch der werdekeite kür</l>
					<l n="23" xml:id="chapter-509-div-509-l-15265">ich sol mîn lop behalden,</l>
					<l n="24" xml:id="chapter-509-div-509-l-15266">daz es die wîsen walden.</l>
					<l n="25" xml:id="chapter-509-div-509-l-15267">ich enweiz niht, herre, wer ir sît.</l>
					<l n="26" xml:id="chapter-509-div-509-l-15268">iuwers rîtens wære von mir zît."</l>
					<l n="27" xml:id="chapter-509-div-509-l-15269">"mîn prüeven lât iuch doch niht vrî:</l>
					<l n="28" xml:id="chapter-509-div-509-l-15270">ir sît mînem herzen bî."</l>
					<l n="29" xml:id="chapter-509-div-509-l-15271">"verre ûzerhalp, niht drinne.</l>
					<l n="30" xml:id="chapter-509-div-509-l-15272">gert ir mîner minne?</l>
				</div>
			</div>
			<div n="510" xml:id="chapter-510" type="chapter" data-level="1">
				<div xml:id="chapter-510-div-510" data-level="2">
					<l n="1" xml:id="chapter-510-div-510-l-15273">wie habet ir minne an mich erholt?</l>
					<l n="2" xml:id="chapter-510-div-510-l-15274">maneger sîniu ougen bolt,</l>
					<l n="3" xml:id="chapter-510-div-510-l-15275">er möhte si ûf einer slingen</l>
					<l n="4" xml:id="chapter-510-div-510-l-15276">ze senfterm wurfe bringen,</l>
					<l n="5" xml:id="chapter-510-div-510-l-15277">ob er sehen niht vermîdet,</l>
					<l n="6" xml:id="chapter-510-div-510-l-15278">daz im sîn herze snîdet.</l>
					<l n="7" xml:id="chapter-510-div-510-l-15279">lât walzen iuwer kranken gir</l>
					<l n="8" xml:id="chapter-510-div-510-l-15280">ûf ander minne dan ze mir,</l>
					<l n="9" xml:id="chapter-510-div-510-l-15281">dient nâch minne iuwer hant.</l>
					<l n="10" xml:id="chapter-510-div-510-l-15282">hât iuch âventiur gesant</l>
					<l n="11" xml:id="chapter-510-div-510-l-15283">nâch minne ûf ritterlîche tât,</l>
					<l n="12" xml:id="chapter-510-div-510-l-15284">des lônes ir an mir niht hât:</l>
					<l n="13" xml:id="chapter-510-div-510-l-15285">ir muget wol laster hie bejagen,</l>
					<l n="14" xml:id="chapter-510-div-510-l-15286">muoz ich iu die wârheit sagen."</l>
					<l n="15" xml:id="chapter-510-div-510-l-15287">dô sprach er: "vrouwe, ir saget mir wâr.</l>
					<l n="16" xml:id="chapter-510-div-510-l-15288">mîn ougen sint des herzen vâr:</l>
					<l n="17" xml:id="chapter-510-div-510-l-15289">die hânt an iuwerm lîbe ersehen,</l>
					<l n="18" xml:id="chapter-510-div-510-l-15290">daz ich mit wârheit des muoz jehen</l>
					<l n="19" xml:id="chapter-510-div-510-l-15291">daz ich iuwer gevangen bin.</l>
					<l n="20" xml:id="chapter-510-div-510-l-15292">kêrt gein mir wîplîchen sin.</l>
					<l n="21" xml:id="chapter-510-div-510-l-15293">swies iuch habe verdrozzen,</l>
					<l n="22" xml:id="chapter-510-div-510-l-15294">ir habet mich în geslozzen:</l>
					<l n="23" xml:id="chapter-510-div-510-l-15295">nû lœset oder bindet.</l>
					<l n="24" xml:id="chapter-510-div-510-l-15296">des willen ir mich vindet,</l>
					<l n="25" xml:id="chapter-510-div-510-l-15297">hete ich iuch swâ ich wolde,</l>
					<l n="26" xml:id="chapter-510-div-510-l-15298">den wunsch ich gerne dolde."</l>
					<l n="27" xml:id="chapter-510-div-510-l-15299">si sprach: "nû vüert mich mit iu hin.</l>
					<l n="28" xml:id="chapter-510-div-510-l-15300">welt ir teilen den gewin,</l>
					<l n="29" xml:id="chapter-510-div-510-l-15301">den ir mit minne an mir bejaget,</l>
					<l n="30" xml:id="chapter-510-div-510-l-15302">mit laster irz dâ nâch beklaget.</l>
				</div>
			</div>
			<div n="511" xml:id="chapter-511" type="chapter" data-level="1">
				<div xml:id="chapter-511-div-511" data-level="2">
					<l n="1" xml:id="chapter-511-div-511-l-15303">ich wesse gerne ob ir der sît,</l>
					<l n="2" xml:id="chapter-511-div-511-l-15304">der durch mich getorste lîden strît:</l>
					<l n="3" xml:id="chapter-511-div-511-l-15305">daz verbert, bedurfet ir êre.</l>
					<l n="4" xml:id="chapter-511-div-511-l-15306">solde ich iu râten mêre,</l>
					<l n="5" xml:id="chapter-511-div-511-l-15307">spræchet ir denne der volge jâ,</l>
					<l n="6" xml:id="chapter-511-div-511-l-15308">sô suochet ir minne anderswâ.</l>
					<l n="7" xml:id="chapter-511-div-511-l-15309">ob ir mîner minne gert,</l>
					<l n="8" xml:id="chapter-511-div-511-l-15310">minne und vreude ir sît entwert.</l>
					<l n="9" xml:id="chapter-511-div-511-l-15311">ob ir mich hinnen vüeret,</l>
					<l n="10" xml:id="chapter-511-div-511-l-15312">grôz sorge iuch dâ nâch rüeret."</l>
					<l n="11" xml:id="chapter-511-div-511-l-15313">dô sprach mîn her Gâwân:</l>
					<l n="12" xml:id="chapter-511-div-511-l-15314">"wer mac minne ungedienet hân?</l>
					<l n="13" xml:id="chapter-511-div-511-l-15315">muoz ich iu daz künden,</l>
					<l n="14" xml:id="chapter-511-div-511-l-15316">der treget si hin mit sünden.</l>
					<l n="15" xml:id="chapter-511-div-511-l-15317">swem ist ze werder minne gâch,</l>
					<l n="16" xml:id="chapter-511-div-511-l-15318">dâ hœret dienest vor und nâch."</l>
					<l n="17" xml:id="chapter-511-div-511-l-15319">si sprach: "welt ir mir dienest geben,</l>
					<l n="18" xml:id="chapter-511-div-511-l-15320">sô müezet ir werlîche leben</l>
					<l n="19" xml:id="chapter-511-div-511-l-15321">und meget doch laster wol bejagen.</l>
					<l n="20" xml:id="chapter-511-div-511-l-15322">mîn dienst bedarf dehienes zagen.</l>
					<l n="21" xml:id="chapter-511-div-511-l-15323">vart jenen phat (ez ist niht ein wec)</l>
					<l n="22" xml:id="chapter-511-div-511-l-15324">dort über jenen hôhen stec</l>
					<l n="23" xml:id="chapter-511-div-511-l-15325">in jenen boumgarten.</l>
					<l n="24" xml:id="chapter-511-div-511-l-15326">mîns pherdes sult ir dâ warten.</l>
					<l n="25" xml:id="chapter-511-div-511-l-15327">dâ hœrt ir und sehet ir manege diet,</l>
					<l n="26" xml:id="chapter-511-div-511-l-15328">die tanzent unde singent liet,</l>
					<l n="27" xml:id="chapter-511-div-511-l-15329">tambûren, floitieren.</l>
					<l n="28" xml:id="chapter-511-div-511-l-15330">swie si iuch kondewieren,</l>
					<l n="29" xml:id="chapter-511-div-511-l-15331">gêt durch si dâ mîn phert dort stêt,</l>
					<l n="30" xml:id="chapter-511-div-511-l-15332">und lœsetz ûf: nâch iu ez gêt."</l>
				</div>
			</div>
			<div n="512" xml:id="chapter-512" type="chapter" data-level="1">
				<div xml:id="chapter-512-div-512" data-level="2">
					<l n="1" xml:id="chapter-512-div-512-l-15333">Gâwân von dem orse spranc.</l>
					<l n="2" xml:id="chapter-512-div-512-l-15334">dô hete er manegen gedanc,</l>
					<l n="3" xml:id="chapter-512-div-512-l-15335">wie daz ors sîn erbite.</l>
					<l n="4" xml:id="chapter-512-div-512-l-15336">dem brunnen wonte ninder mite</l>
					<l n="5" xml:id="chapter-512-div-512-l-15337">dâ erz geheften möhte.</l>
					<l n="6" xml:id="chapter-512-div-512-l-15338">er dâhte, ob daz töhte</l>
					<l n="7" xml:id="chapter-512-div-512-l-15339">daz siz ze behalden næme,</l>
					<l n="8" xml:id="chapter-512-div-512-l-15340">ob im diu bete gezæme.</l>
					<l n="9" xml:id="chapter-512-div-512-l-15341">"ich sihe wol wes ir angest hât"</l>
					<l n="10" xml:id="chapter-512-div-512-l-15342">sprach si. "diz ors mir stên hie lât:</l>
					<l n="11" xml:id="chapter-512-div-512-l-15343">daz behalde ich unz ir wider kumt.</l>
					<l n="12" xml:id="chapter-512-div-512-l-15344">mîn dienst iu dennoch vil kleine vrumt."</l>
					<l n="13" xml:id="chapter-512-div-512-l-15345">dô nam mîn her Gâwân</l>
					<l n="14" xml:id="chapter-512-div-512-l-15346">den zügel von dem orse dan.</l>
					<l n="15" xml:id="chapter-512-div-512-l-15347">er sprach: "nû habet mirz, vrouwe."</l>
					<l n="16" xml:id="chapter-512-div-512-l-15348">"bî tumpheit ich iuch schouwe,"</l>
					<l n="17" xml:id="chapter-512-div-512-l-15349">sprach si, "wan dâ lac iuwer hant,</l>
					<l n="18" xml:id="chapter-512-div-512-l-15350">der grif sol mir sîn unbekant."</l>
					<l n="19" xml:id="chapter-512-div-512-l-15351">dô sprach der minne gernde man:</l>
					<l n="20" xml:id="chapter-512-div-512-l-15352">"vrouwe, ich engreif nie vorne dran."</l>
					<l n="21" xml:id="chapter-512-div-512-l-15353">"nû, dâ wil ichz emphâhen"</l>
					<l n="22" xml:id="chapter-512-div-512-l-15354">sprach si. "nû sult ir gâhen</l>
					<l n="23" xml:id="chapter-512-div-512-l-15355">und brinct mir balde mîn phert.</l>
					<l n="24" xml:id="chapter-512-div-512-l-15356">mîner reise ir sît mit iu gewert."</l>
					<l n="25" xml:id="chapter-512-div-512-l-15357">daz dûhte in vreudehaft gewin.</l>
					<l n="26" xml:id="chapter-512-div-512-l-15358">dô gâhte er balde von ir hin</l>
					<l n="27" xml:id="chapter-512-div-512-l-15359">über den stec zer porten în.</l>
					<l n="28" xml:id="chapter-512-div-512-l-15360">dâ sach er maneger vrouwen schîn</l>
					<l n="29" xml:id="chapter-512-div-512-l-15361">und manegen ritter jungen,</l>
					<l n="30" xml:id="chapter-512-div-512-l-15362">die tanzten unde sungen.</l>
				</div>
			</div>
			<div n="513" xml:id="chapter-513" type="chapter" data-level="1">
				<div xml:id="chapter-513-div-513" data-level="2">
					<l n="1" xml:id="chapter-513-div-513-l-15363">dô was mîn her Gâwân</l>
					<l n="2" xml:id="chapter-513-div-513-l-15364">sô gezimieret ein man,</l>
					<l n="3" xml:id="chapter-513-div-513-l-15365">daz ez si lêrte riuwe,</l>
					<l n="4" xml:id="chapter-513-div-513-l-15366">wande si heten triuwe,</l>
					<l n="5" xml:id="chapter-513-div-513-l-15367">die des boumgarten phlâgen.</l>
					<l n="6" xml:id="chapter-513-div-513-l-15368">si stuonden oder lâgen</l>
					<l n="7" xml:id="chapter-513-div-513-l-15369">oder sæzen in gezelten,</l>
					<l n="8" xml:id="chapter-513-div-513-l-15370">die vergâzen des vil selten,</l>
					<l n="9" xml:id="chapter-513-div-513-l-15371">si enklageten sînen kummer grôz.</l>
					<l n="10" xml:id="chapter-513-div-513-l-15372">man und wîp des niht verdrôz,</l>
					<l n="11" xml:id="chapter-513-div-513-l-15373">genuoge sprâchen, denz was leit:</l>
					<l n="12" xml:id="chapter-513-div-513-l-15374">"mîner vrouwen trügeheit</l>
					<l n="13" xml:id="chapter-513-div-513-l-15375">wil disen man verleiten</l>
					<l n="14" xml:id="chapter-513-div-513-l-15376">ze grôzen arbeiten.</l>
					<l n="15" xml:id="chapter-513-div-513-l-15377">ouwê daz er ir volgen wil</l>
					<l n="16" xml:id="chapter-513-div-513-l-15378">ûf alsus riuwebæriu zil."</l>
					<l n="17" xml:id="chapter-513-div-513-l-15379">manec wert man dâ gein im gienc,</l>
					<l n="18" xml:id="chapter-513-div-513-l-15380">der in mit armen ummevienc</l>
					<l n="19" xml:id="chapter-513-div-513-l-15381">durch vriuntlîch emphâhen.</l>
					<l n="20" xml:id="chapter-513-div-513-l-15382">dar nâch begunde er nâhen</l>
					<l n="21" xml:id="chapter-513-div-513-l-15383">einem ölboume: dâ stuont daz phert.</l>
					<l n="22" xml:id="chapter-513-div-513-l-15384">ouch was maneger marke wert</l>
					<l n="23" xml:id="chapter-513-div-513-l-15385">der zoum und sîn gereite.</l>
					<l n="24" xml:id="chapter-513-div-513-l-15386">mit einem barte breite,</l>
					<l n="25" xml:id="chapter-513-div-513-l-15387">wol gevlohten unde grâ</l>
					<l n="26" xml:id="chapter-513-div-513-l-15388">stuont dâ bî ein ritter dâ</l>
					<l n="27" xml:id="chapter-513-div-513-l-15389">über eine krücken geleinet.</l>
					<l n="28" xml:id="chapter-513-div-513-l-15390">von dem wart ez beweinet</l>
					<l n="29" xml:id="chapter-513-div-513-l-15391">daz Gâwân zuo dem pherde gienc.</l>
					<l n="30" xml:id="chapter-513-div-513-l-15392">mit süezer rede er in doch emphienc.</l>
				</div>
			</div>
			<div n="514" xml:id="chapter-514" type="chapter" data-level="1">
				<div xml:id="chapter-514-div-514" data-level="2">
					<l n="1" xml:id="chapter-514-div-514-l-15393">der sprach: "welt ir râtes phlegen,</l>
					<l n="2" xml:id="chapter-514-div-514-l-15394">ir sult dises pherdes iuch bewegen:</l>
					<l n="3" xml:id="chapter-514-div-514-l-15395">ez enwert iu doch niemen hie.</l>
					<l n="4" xml:id="chapter-514-div-514-l-15396">getâtet aber ir daz wægeste ie,</l>
					<l n="5" xml:id="chapter-514-div-514-l-15397">sô sult irz phert hie lâzen.</l>
					<l n="6" xml:id="chapter-514-div-514-l-15398">mîn vrouwe sî verwâzen,</l>
					<l n="7" xml:id="chapter-514-div-514-l-15399">daz si sô manegen werden man</l>
					<l n="8" xml:id="chapter-514-div-514-l-15400">von dem lîbe scheiden kan."</l>
					<l n="9" xml:id="chapter-514-div-514-l-15401">Gâwân sprach, er enliezes niht.</l>
					<l n="10" xml:id="chapter-514-div-514-l-15402">"ouwê des dâ nâch geschiht!"</l>
					<l n="11" xml:id="chapter-514-div-514-l-15403">sprach der grâwe ritter wert.</l>
					<l n="12" xml:id="chapter-514-div-514-l-15404">die halftern lôste er von dem phert.</l>
					<l n="13" xml:id="chapter-514-div-514-l-15405">er sprach: "ir sult niht langer stên:</l>
					<l n="14" xml:id="chapter-514-div-514-l-15406">lât diz phert nâch iu gên.</l>
					<l n="15" xml:id="chapter-514-div-514-l-15407">des hant daz mer gesalzen hât,</l>
					<l n="16" xml:id="chapter-514-div-514-l-15408">der gebe iu vür kummer rât.</l>
					<l n="17" xml:id="chapter-514-div-514-l-15409">hüetet daz iuch iht gehœne</l>
					<l n="18" xml:id="chapter-514-div-514-l-15410">mîner vrouwen schœne,</l>
					<l n="19" xml:id="chapter-514-div-514-l-15411">wan diu ist bî der süeze al sûr,</l>
					<l n="20" xml:id="chapter-514-div-514-l-15412">rehte als ein sunnenblicker schûr."</l>
					<l n="21" xml:id="chapter-514-div-514-l-15413">"nû waldes got" sprach Gâwân.</l>
					<l n="22" xml:id="chapter-514-div-514-l-15414">urloup nam er zem grâwen man:</l>
					<l n="23" xml:id="chapter-514-div-514-l-15415">alsô tet er hie und dort.</l>
					<l n="24" xml:id="chapter-514-div-514-l-15416">si sprâchen alle klagendiu wort.</l>
					<l n="25" xml:id="chapter-514-div-514-l-15417">daz phert gienc einen smalen wec</l>
					<l n="26" xml:id="chapter-514-div-514-l-15418">zer porten ûz nâch im ûf den stec.</l>
					<l n="27" xml:id="chapter-514-div-514-l-15419">sîns herzen voget er dâ vant:</l>
					<l n="28" xml:id="chapter-514-div-514-l-15420">diu was vrouwe über daz lant.</l>
					<l n="29" xml:id="chapter-514-div-514-l-15421">swie sîn herze gein ir vlôch,</l>
					<l n="30" xml:id="chapter-514-div-514-l-15422">vil kummers si im doch drîn gezôch.</l>
				</div>
			</div>
			<div n="515" xml:id="chapter-515" type="chapter" data-level="1">
				<div xml:id="chapter-515-div-515" data-level="2">
					<l n="1" xml:id="chapter-515-div-515-l-15423">si hete mit ir hende</l>
					<l n="2" xml:id="chapter-515-div-515-l-15424">underm kinne daz gebende</l>
					<l n="3" xml:id="chapter-515-div-515-l-15425">hin ûz daz houbet geleget.</l>
					<l n="4" xml:id="chapter-515-div-515-l-15426">kamphbæriu lide treget</l>
					<l n="5" xml:id="chapter-515-div-515-l-15427">ein wîp die man vindet sô:</l>
					<l n="6" xml:id="chapter-515-div-515-l-15428">diu wære vil lîhte eins schimphes vrô.</l>
					<l n="7" xml:id="chapter-515-div-515-l-15429">waz si ander kleider trüege?</l>
					<l n="8" xml:id="chapter-515-div-515-l-15430">ob ich nû des gewüege,</l>
					<l n="9" xml:id="chapter-515-div-515-l-15431">daz ich prüeven solde ir wât?</l>
					<l n="10" xml:id="chapter-515-div-515-l-15432">ir liehter blic mich des erlât.</l>
					<l n="11" xml:id="chapter-515-div-515-l-15433">dô Gâwân zuo der vrouwen gienc,</l>
					<l n="12" xml:id="chapter-515-div-515-l-15434">ir süezer munt in sus emphienc.</l>
					<l n="13" xml:id="chapter-515-div-515-l-15435">si sprach: "weset willekomen, ir gans.</l>
					<l n="14" xml:id="chapter-515-div-515-l-15436">nie man sô grôze tumpheit dans,</l>
					<l n="15" xml:id="chapter-515-div-515-l-15437">ob ir mich dienstes welt gewern.</l>
					<l n="16" xml:id="chapter-515-div-515-l-15438">ouwê wie gerne irz möht verbern!"</l>
					<l n="17" xml:id="chapter-515-div-515-l-15439">er sprach: "ist iu zornes gâch,</l>
					<l n="18" xml:id="chapter-515-div-515-l-15440">dâ hœrt iedoch genâde nâch.</l>
					<l n="19" xml:id="chapter-515-div-515-l-15441">sît ir strâfet mich sô sêre,</l>
					<l n="20" xml:id="chapter-515-div-515-l-15442">ir habet ergetzens êre.</l>
					<l n="21" xml:id="chapter-515-div-515-l-15443">die wîle mîn hant iu dienest tuot,</l>
					<l n="22" xml:id="chapter-515-div-515-l-15444">unz ir gewinnent lônes muot.</l>
					<l n="23" xml:id="chapter-515-div-515-l-15445">welt ir, ich hebe iuch ûf diz phert."</l>
					<l n="24" xml:id="chapter-515-div-515-l-15446">si sprach: "des hân ich niht gegert.</l>
					<l n="25" xml:id="chapter-515-div-515-l-15447">iuwer unversichert hant</l>
					<l n="26" xml:id="chapter-515-div-515-l-15448">mac grîfen wol an smæher phant."</l>
					<l n="27" xml:id="chapter-515-div-515-l-15449">hin um von im si sich swanc,</l>
					<l n="28" xml:id="chapter-515-div-515-l-15450">von den bluomen ûf daz phert si spranc.</l>
					<l n="29" xml:id="chapter-515-div-515-l-15451">si bat in daz er rite vür.</l>
					<l n="30" xml:id="chapter-515-div-515-l-15452">"ez wære et schade, ob ich verlür</l>
				</div>
			</div>
			<div n="516" xml:id="chapter-516" type="chapter" data-level="1">
				<div xml:id="chapter-516-div-516" data-level="2">
					<l n="1" xml:id="chapter-516-div-516-l-15453">sus ahtbæren gesellen"</l>
					<l n="2" xml:id="chapter-516-div-516-l-15454">sprach si: "got müeze iuch vellen!"</l>
					<l n="3" xml:id="chapter-516-div-516-l-15455">swer nû des wil volgen mir,</l>
					<l n="4" xml:id="chapter-516-div-516-l-15456">der mîde valsche rede gein ir.</l>
					<l n="5" xml:id="chapter-516-div-516-l-15457">niemen sich verspreche,</l>
					<l n="6" xml:id="chapter-516-div-516-l-15458">er enwizze ê waz er reche,</l>
					<l n="7" xml:id="chapter-516-div-516-l-15459">unz er gewinne künde</l>
					<l n="8" xml:id="chapter-516-div-516-l-15460">wiez um ir herze stüende.</l>
					<l n="9" xml:id="chapter-516-div-516-l-15461">ich kunde ouch wol gerechen dar</l>
					<l n="10" xml:id="chapter-516-div-516-l-15462">gein der vrouwen wol gevar,</l>
					<l n="11" xml:id="chapter-516-div-516-l-15463">swaz si hât gein Gâwân</l>
					<l n="12" xml:id="chapter-516-div-516-l-15464">in ir zorne missetân</l>
					<l n="13" xml:id="chapter-516-div-516-l-15465">oder daz si noch getuot gein im:</l>
					<l n="14" xml:id="chapter-516-div-516-l-15466">die râche ich alle von ir nim.</l>
					<l n="15" xml:id="chapter-516-div-516-l-15467">Orgelûse diu rîche</l>
					<l n="16" xml:id="chapter-516-div-516-l-15468">vuor ungeselleclîche:</l>
					<l n="17" xml:id="chapter-516-div-516-l-15469">zuo Gâwân si kom geriten</l>
					<l n="18" xml:id="chapter-516-div-516-l-15470">mit alsô zornlîchen siten,</l>
					<l n="19" xml:id="chapter-516-div-516-l-15471">daz ich michs wênec trôste</l>
					<l n="20" xml:id="chapter-516-div-516-l-15472">daz si mich von sorgen lôste.</l>
					<l n="21" xml:id="chapter-516-div-516-l-15473">si riten dannen beide</l>
					<l n="22" xml:id="chapter-516-div-516-l-15474">ûf eine liehte heide:</l>
					<l n="23" xml:id="chapter-516-div-516-l-15475">ein krût dâ stênde Gâwân sach,</l>
					<l n="24" xml:id="chapter-516-div-516-l-15476">des würze er wunden helfe jach.</l>
					<l n="25" xml:id="chapter-516-div-516-l-15477">dô erbeizte der werde</l>
					<l n="26" xml:id="chapter-516-div-516-l-15478">nider zuo der erde,</l>
					<l n="27" xml:id="chapter-516-div-516-l-15479">er gruop si, wider ûf er saz.</l>
					<l n="28" xml:id="chapter-516-div-516-l-15480">diu vrouwe ir rede ouch niht vergaz,</l>
					<l n="29" xml:id="chapter-516-div-516-l-15481">si sprach: "kan der geselle mîn</l>
					<l n="30" xml:id="chapter-516-div-516-l-15482">arzet unde ritter sîn?</l>
				</div>
			</div>
			<div n="517" xml:id="chapter-517" type="chapter" data-level="1">
				<div xml:id="chapter-517-div-517" data-level="2">
					<l n="1" xml:id="chapter-517-div-517-l-15483">er mac sich harte wol bejagen,</l>
					<l n="2" xml:id="chapter-517-div-517-l-15484">gelernt er bühsen veile tragen."</l>
					<l n="3" xml:id="chapter-517-div-517-l-15485">zer vrouwen sprach Gâwânes munt:</l>
					<l n="4" xml:id="chapter-517-div-517-l-15486">"ich reit vür einen ritter wunt,</l>
					<l n="5" xml:id="chapter-517-div-517-l-15487">des dach ist ein linde.</l>
					<l n="6" xml:id="chapter-517-div-517-l-15488">ob ich den noch vinde,</l>
					<l n="7" xml:id="chapter-517-div-517-l-15489">disiu wurz sol in wol ernern</l>
					<l n="8" xml:id="chapter-517-div-517-l-15490">und al sîn unkraft erwern."</l>
					<l n="9" xml:id="chapter-517-div-517-l-15491">si sprach: "daz sihe ich gerne.</l>
					<l n="10" xml:id="chapter-517-div-517-l-15492">waz ob ich kunst gelerne?"</l>
					<l n="11" xml:id="chapter-517-div-517-l-15493">dô vuor in balde ein knappe nâch,</l>
					<l n="12" xml:id="chapter-517-div-517-l-15494">dem was zer botschefte gâch,</l>
					<l n="13" xml:id="chapter-517-div-517-l-15495">die er werben solde.</l>
					<l n="14" xml:id="chapter-517-div-517-l-15496">Gâwân sîn beiten wolde:</l>
					<l n="15" xml:id="chapter-517-div-517-l-15497">dô dûhte er in ungehiure.</l>
					<l n="16" xml:id="chapter-517-div-517-l-15498">Malcrêâtiure</l>
					<l n="17" xml:id="chapter-517-div-517-l-15499">hiez der knappe fiere.</l>
					<l n="18" xml:id="chapter-517-div-517-l-15500">Cundrîe la surziere</l>
					<l n="19" xml:id="chapter-517-div-517-l-15501">was sîn swester wol getân:</l>
					<l n="20" xml:id="chapter-517-div-517-l-15502">er muoste ir antlitze hân</l>
					<l n="21" xml:id="chapter-517-div-517-l-15503">gar, wan daz er was ein man.</l>
					<l n="22" xml:id="chapter-517-div-517-l-15504">im stuont ouch ietweder zan</l>
					<l n="23" xml:id="chapter-517-div-517-l-15505">als einem eber wilde,</l>
					<l n="24" xml:id="chapter-517-div-517-l-15506">ungelîch menschen bilde.</l>
					<l n="25" xml:id="chapter-517-div-517-l-15507">im was daz hâr ouch niht sô lanc</l>
					<l n="26" xml:id="chapter-517-div-517-l-15508">als ez Cundrîen ûf den mûl dort swanc:</l>
					<l n="27" xml:id="chapter-517-div-517-l-15509">kurz, scharph als igels hût ez was.</l>
					<l n="28" xml:id="chapter-517-div-517-l-15510">bî dem wazzer Ganjas</l>
					<l n="29" xml:id="chapter-517-div-517-l-15511">in dem lande ze Tribalibôt</l>
					<l n="30" xml:id="chapter-517-div-517-l-15512">wahsent liute alsus durch nôt.</l>
				</div>
			</div>
			<div n="518" xml:id="chapter-518" type="chapter" data-level="1">
				<div xml:id="chapter-518-div-518" data-level="2">
					<l n="1" xml:id="chapter-518-div-518-l-15513">unser vater Adâm,</l>
					<l n="2" xml:id="chapter-518-div-518-l-15514">die kunst er von gote nam,</l>
					<l n="3" xml:id="chapter-518-div-518-l-15515">er gap allen dingen namen,</l>
					<l n="4" xml:id="chapter-518-div-518-l-15516">beidiu wilden unde zamen.</l>
					<l n="5" xml:id="chapter-518-div-518-l-15517">er erkande ouch ieslîches art,</l>
					<l n="6" xml:id="chapter-518-div-518-l-15518">dar zuo der sterne ummevart,</l>
					<l n="7" xml:id="chapter-518-div-518-l-15519">der siben plânêten,</l>
					<l n="8" xml:id="chapter-518-div-518-l-15520">waz die krefte hêten,</l>
					<l n="9" xml:id="chapter-518-div-518-l-15521">er erkande ouch aller würze maht</l>
					<l n="10" xml:id="chapter-518-div-518-l-15522">und waz ieslîcher was geslaht.</l>
					<l n="11" xml:id="chapter-518-div-518-l-15523">dô sîniu kint der jâre kraft</l>
					<l n="12" xml:id="chapter-518-div-518-l-15524">gewunnen, daz si berhaft</l>
					<l n="13" xml:id="chapter-518-div-518-l-15525">wurden menneschlîcerh vruht,</l>
					<l n="14" xml:id="chapter-518-div-518-l-15526">er widerriet in ungenuht,</l>
					<l n="15" xml:id="chapter-518-div-518-l-15527">swâ sîner tohter keiniu truoc.</l>
					<l n="16" xml:id="chapter-518-div-518-l-15528">vil dicke er des gein in gewuoc,</l>
					<l n="17" xml:id="chapter-518-div-518-l-15529">den rât er selten gein in liez,</l>
					<l n="18" xml:id="chapter-518-div-518-l-15530">vil würze er si mîden hiez,</l>
					<l n="19" xml:id="chapter-518-div-518-l-15531">die menschen vruht verkêrten</l>
					<l n="20" xml:id="chapter-518-div-518-l-15532">und sîn geslehte unêrten,</l>
					<l n="21" xml:id="chapter-518-div-518-l-15533">"anders denne got uns maz,</l>
					<l n="22" xml:id="chapter-518-div-518-l-15534">dô er ze werke über mich gesaz"</l>
					<l n="23" xml:id="chapter-518-div-518-l-15535">sprach er. "mîniu lieben kint,</l>
					<l n="24" xml:id="chapter-518-div-518-l-15536">nû sît an sælekeit niht blint."</l>
					<l n="25" xml:id="chapter-518-div-518-l-15537">diu wîp tâten et als wîp.</l>
					<l n="26" xml:id="chapter-518-div-518-l-15538">etslîcher geriet ir brœder lîp</l>
					<l n="27" xml:id="chapter-518-div-518-l-15539">daz si diu werc volbrâhte,</l>
					<l n="28" xml:id="chapter-518-div-518-l-15540">des ir herzen gir gedâhte:</l>
					<l n="29" xml:id="chapter-518-div-518-l-15541">sus wart verkêrt diu mennescheit.</l>
					<l n="30" xml:id="chapter-518-div-518-l-15542">daz was iedoch Adâme leit,</l>
				</div>
			</div>
			<div n="519" xml:id="chapter-519" type="chapter" data-level="1">
				<div xml:id="chapter-519-div-519" data-level="2">
					<l n="1" xml:id="chapter-519-div-519-l-15543">doch engezwîvelte nie sîn wille.</l>
					<l n="2" xml:id="chapter-519-div-519-l-15544">diu künegîn Secundille,</l>
					<l n="3" xml:id="chapter-519-div-519-l-15545">die Feirefîz mit ritters hant</l>
					<l n="4" xml:id="chapter-519-div-519-l-15546">erwarp, ir lîp und ir lant,</l>
					<l n="5" xml:id="chapter-519-div-519-l-15547">diu hete in ir rîche</l>
					<l n="6" xml:id="chapter-519-div-519-l-15548">harte unlougenlîche</l>
					<l n="7" xml:id="chapter-519-div-519-l-15549">von alter dar der liute vil</l>
					<l n="8" xml:id="chapter-519-div-519-l-15550">mit verkêrtem antlitzes zil:</l>
					<l n="9" xml:id="chapter-519-div-519-l-15551">si truogen vremdiu wilden mal.</l>
					<l n="10" xml:id="chapter-519-div-519-l-15552">dô sagete man ir um den grâl,</l>
					<l n="11" xml:id="chapter-519-div-519-l-15553">daz ûf erde niht sô rîches was,</l>
					<l n="12" xml:id="chapter-519-div-519-l-15554">und des phlæge ein künec hieze Anfortas.</l>
					<l n="13" xml:id="chapter-519-div-519-l-15555">daz dûhte si wunderlîch genuoc,</l>
					<l n="14" xml:id="chapter-519-div-519-l-15556">wan vil wazzer in ir lant truoc</l>
					<l n="15" xml:id="chapter-519-div-519-l-15557">vür den griez edel gesteine.</l>
					<l n="16" xml:id="chapter-519-div-519-l-15558">grôz, niht ze kleine,</l>
					<l n="17" xml:id="chapter-519-div-519-l-15559">hete si gebirge guldîn.</l>
					<l n="18" xml:id="chapter-519-div-519-l-15560">dô dâhte diu edel künegîn:</l>
					<l n="19" xml:id="chapter-519-div-519-l-15561">"wie gewinne ich künde dises man,</l>
					<l n="20" xml:id="chapter-519-div-519-l-15562">dem der grâl ist undertân?"</l>
					<l n="21" xml:id="chapter-519-div-519-l-15563">si sande ir kleinœte dar,</l>
					<l n="22" xml:id="chapter-519-div-519-l-15564">zwei mensche wunderlîch gevar,</l>
					<l n="23" xml:id="chapter-519-div-519-l-15565">Cundrîen und ir bruoder klâr.</l>
					<l n="24" xml:id="chapter-519-div-519-l-15566">si sande im mêr dennoch vür wâr,</l>
					<l n="25" xml:id="chapter-519-div-519-l-15567">daz niemen möhte vergelten:</l>
					<l n="26" xml:id="chapter-519-div-519-l-15568">man vündez veile selten.</l>
					<l n="27" xml:id="chapter-519-div-519-l-15569">dô sande der süeze Anfortas,</l>
					<l n="28" xml:id="chapter-519-div-519-l-15570">wande er et ie vil milte was,</l>
					<l n="29" xml:id="chapter-519-div-519-l-15571">Orgelûsen de Lôgrois</l>
					<l n="30" xml:id="chapter-519-div-519-l-15572">disen knappen kurtois.</l>
				</div>
			</div>
			<div n="520" xml:id="chapter-520" type="chapter" data-level="1">
				<div xml:id="chapter-520-div-520" data-level="2">
					<l n="1" xml:id="chapter-520-div-520-l-15573">von wîbes gir ein underscheit</l>
					<l n="2" xml:id="chapter-520-div-520-l-15574">in schiet von der mennescheit.</l>
					<l n="3" xml:id="chapter-520-div-520-l-15575">der würze und der sterne mâc</l>
					<l n="4" xml:id="chapter-520-div-520-l-15576">huop gein Gâwân grôzen bâc.</l>
					<l n="5" xml:id="chapter-520-div-520-l-15577">der hete sîn ûf dem wege erbiten.</l>
					<l n="6" xml:id="chapter-520-div-520-l-15578">Malcrêâtuire kom geriten</l>
					<l n="7" xml:id="chapter-520-div-520-l-15579">ûf einem runzîde kranc,</l>
					<l n="8" xml:id="chapter-520-div-520-l-15580">daz von leme an allen vieren hanc:</l>
					<l n="9" xml:id="chapter-520-div-520-l-15581">ez strûchte dicke ûf die erde.</l>
					<l n="10" xml:id="chapter-520-div-520-l-15582">vrou Jeschûte diu werde</l>
					<l n="11" xml:id="chapter-520-div-520-l-15583">iedoch ein bezzer phert reit</l>
					<l n="12" xml:id="chapter-520-div-520-l-15584">des tages dô Parzivâl erstreit</l>
					<l n="13" xml:id="chapter-520-div-520-l-15585">ab Orilus ir die hulde.</l>
					<l n="14" xml:id="chapter-520-div-520-l-15586">die verlôs si âne alle ir schulde.</l>
					<l n="15" xml:id="chapter-520-div-520-l-15587">der knappe an Gâwânen sach,</l>
					<l n="16" xml:id="chapter-520-div-520-l-15588">Malcrêâtiure mit zorne sprach:</l>
					<l n="17" xml:id="chapter-520-div-520-l-15589">"herre, sît ir von ritters art,</l>
					<l n="18" xml:id="chapter-520-div-520-l-15590">sô möhtet irz gerne hân bewart:</l>
					<l n="19" xml:id="chapter-520-div-520-l-15591">ir dunket mich ein tummer man,</l>
					<l n="20" xml:id="chapter-520-div-520-l-15592">daz ir mîne vrouwen vüeret dan.</l>
					<l n="21" xml:id="chapter-520-div-520-l-15593">ouch werdet irs underwîset,</l>
					<l n="22" xml:id="chapter-520-div-520-l-15594">daz man iuch drum prîset,</l>
					<l n="23" xml:id="chapter-520-div-520-l-15595">ob sichs erwert iuwer hant.</l>
					<l n="24" xml:id="chapter-520-div-520-l-15596">sît aber ir ein sarjant,</l>
					<l n="25" xml:id="chapter-520-div-520-l-15597">sô werdet ir gâlûnt mit staben,</l>
					<l n="26" xml:id="chapter-520-div-520-l-15598">daz irs gerne wandel möhtet haben."</l>
					<l n="27" xml:id="chapter-520-div-520-l-15599">Gâwân sprach: "mîn ritterschaft</l>
					<l n="28" xml:id="chapter-520-div-520-l-15600">erleit nie solher zühte kraft.</l>
					<l n="29" xml:id="chapter-520-div-520-l-15601">sus sol man walken gampelher,</l>
					<l n="30" xml:id="chapter-520-div-520-l-15602">die niht sint mit manlîcher wer:</l>
				</div>
			</div>
			<div n="521" xml:id="chapter-521" type="chapter" data-level="1">
				<div xml:id="chapter-521-div-521" data-level="2">
					<l n="1" xml:id="chapter-521-div-521-l-15603">ich bin noch ledec vor solhem pîn.</l>
					<l n="2" xml:id="chapter-521-div-521-l-15604">welt aber ir und diu vrouwe mîn</l>
					<l n="3" xml:id="chapter-521-div-521-l-15605">mir smæhe rede bieten,</l>
					<l n="4" xml:id="chapter-521-div-521-l-15606">ir müezet iuch eine nieten</l>
					<l n="5" xml:id="chapter-521-div-521-l-15607">daz ir wol meget vür zürnen hân.</l>
					<l n="6" xml:id="chapter-521-div-521-l-15608">swie vreissam ir sît getân,</l>
					<l n="7" xml:id="chapter-521-div-521-l-15609">ich enbære doch sanfte iuwer drô."</l>
					<l n="8" xml:id="chapter-521-div-521-l-15610">Gâwân in bî dem hâre dô</l>
					<l n="9" xml:id="chapter-521-div-521-l-15611">begreif und swanc in underz phert.</l>
					<l n="10" xml:id="chapter-521-div-521-l-15612">der knappe wîs unde wert</l>
					<l n="11" xml:id="chapter-521-div-521-l-15613">vorhtlîche wider sach.</l>
					<l n="12" xml:id="chapter-521-div-521-l-15614">sîn igelmæzec hâr sich rach:</l>
					<l n="13" xml:id="chapter-521-div-521-l-15615">daz versneit Gâwân sô die hant,</l>
					<l n="14" xml:id="chapter-521-div-521-l-15616">diu wart von bluote al rôt erkant.</l>
					<l n="15" xml:id="chapter-521-div-521-l-15617">des lachete diu vrouwe.</l>
					<l n="16" xml:id="chapter-521-div-521-l-15618">si sprach: "vil gerne ich schouwe</l>
					<l n="17" xml:id="chapter-521-div-521-l-15619">iuch zwêne sus mit zornes site."</l>
					<l n="18" xml:id="chapter-521-div-521-l-15620">si kêrten dan, daz phert lief mite.</l>
					<l n="19" xml:id="chapter-521-div-521-l-15621">si kômen dâ si vunden</l>
					<l n="20" xml:id="chapter-521-div-521-l-15622">ligen den ritter wunden.</l>
					<l n="21" xml:id="chapter-521-div-521-l-15623">mit triuwen Gâwânes hant</l>
					<l n="22" xml:id="chapter-521-div-521-l-15624">die wurz ûf die wunden bant.</l>
					<l n="23" xml:id="chapter-521-div-521-l-15625">der wunde sprach: "wie ergienc ez dir,</l>
					<l n="24" xml:id="chapter-521-div-521-l-15626">sît daz dû schiede hie von mir?</l>
					<l n="25" xml:id="chapter-521-div-521-l-15627">dû hâs eine vrouwen brâht,</l>
					<l n="26" xml:id="chapter-521-div-521-l-15628">diu dîns schaden hât gedâht.</l>
					<l n="27" xml:id="chapter-521-div-521-l-15629">von ir schulden ist mir sô wê:</l>
					<l n="28" xml:id="chapter-521-div-521-l-15630">in Estroite Voieê</l>
					<l n="29" xml:id="chapter-521-div-521-l-15631">half si mir scharpher tjoste</l>
					<l n="30" xml:id="chapter-521-div-521-l-15632">ûf slîbes und guotes koste.</l>
				</div>
			</div>
			<div n="522" xml:id="chapter-522" type="chapter" data-level="1">
				<div xml:id="chapter-522-div-522" data-level="2">
					<l n="1" xml:id="chapter-522-div-522-l-15633">wellestû behalden dînen lîp,</l>
					<l n="2" xml:id="chapter-522-div-522-l-15634">sô lâ diz trügehafte wîp</l>
					<l n="3" xml:id="chapter-522-div-522-l-15635">rîten unde kêr von ir.</l>
					<l n="4" xml:id="chapter-522-div-522-l-15636">nû prüeve selbe ir rât an mir.</l>
					<l n="5" xml:id="chapter-522-div-522-l-15637">doch möhte ich harte wol genesen,</l>
					<l n="6" xml:id="chapter-522-div-522-l-15638">ob ich bî ruowe solde wesen.</l>
					<l n="7" xml:id="chapter-522-div-522-l-15639">des hilf mir, getriuwer man."</l>
					<l n="8" xml:id="chapter-522-div-522-l-15640">dô sprach mîn her Gâwân:</l>
					<l n="9" xml:id="chapter-522-div-522-l-15641">"nim aller mîner helfe wal."</l>
					<l n="10" xml:id="chapter-522-div-522-l-15642">"hie nâhen stêt ein spitâl"</l>
					<l n="11" xml:id="chapter-522-div-522-l-15643">alsô sprach der ritter wunt:</l>
					<l n="12" xml:id="chapter-522-div-522-l-15644">"kœme ich dar in kurzer stunt,</l>
					<l n="13" xml:id="chapter-522-div-522-l-15645">dâ möhte ich ruowen lange zît.</l>
					<l n="14" xml:id="chapter-522-div-522-l-15646">mîner vriundîn runzît</l>
					<l n="15" xml:id="chapter-522-div-522-l-15647">habe wir noch stênde al starkez hie:</l>
					<l n="16" xml:id="chapter-522-div-522-l-15648">nû hebe si drûf, mich hinder sie."</l>
					<l n="17" xml:id="chapter-522-div-522-l-15649">dô bant der wol geborne gast</l>
					<l n="18" xml:id="chapter-522-div-522-l-15650">der vrouwen phert von dem ast:</l>
					<l n="19" xml:id="chapter-522-div-522-l-15651">er woldez ziehen nâher ir.</l>
					<l n="20" xml:id="chapter-522-div-522-l-15652">der wunde sprach: "hin dan von mir!</l>
					<l n="21" xml:id="chapter-522-div-522-l-15653">wiest iuch tretens mich sô gâch?"</l>
					<l n="22" xml:id="chapter-522-div-522-l-15654">er zôchz ir verre: diu vrouwe gienc nâch,</l>
					<l n="23" xml:id="chapter-522-div-522-l-15655">sanfte und doch niht drâte.</l>
					<l n="24" xml:id="chapter-522-div-522-l-15656">al nâch ir mannes râte</l>
					<l n="25" xml:id="chapter-522-div-522-l-15657">Gâwân ûf daz phert si swanc.</l>
					<l n="26" xml:id="chapter-522-div-522-l-15658">innen des der wunde ritter spranc</l>
					<l n="27" xml:id="chapter-522-div-522-l-15659">ûf Gâwânes kastelân:</l>
					<l n="28" xml:id="chapter-522-div-522-l-15660">ich wæne daz was missetân.</l>
					<l n="29" xml:id="chapter-522-div-522-l-15661">er und sîn vrouwe riten hin.</l>
					<l n="30" xml:id="chapter-522-div-522-l-15662">daz was ein sündehaft gewin.</l>
				</div>
			</div>
			<div n="523" xml:id="chapter-523" type="chapter" data-level="1">
				<div xml:id="chapter-523-div-523" data-level="2">
					<l n="1" xml:id="chapter-523-div-523-l-15663">Gâwân daz klagete sêre:</l>
					<l n="2" xml:id="chapter-523-div-523-l-15664">diu vrouwe es lachte mêre</l>
					<l n="3" xml:id="chapter-523-div-523-l-15665">dan inder schimphes in gezam.</l>
					<l n="4" xml:id="chapter-523-div-523-l-15666">sît man im daz ors genam,</l>
					<l n="5" xml:id="chapter-523-div-523-l-15667">ir süezer munt hin zim dô sprach:</l>
					<l n="6" xml:id="chapter-523-div-523-l-15668">"vür einen ritter ich iuch sach,</l>
					<l n="7" xml:id="chapter-523-div-523-l-15669">dar nâch in kurzen stunden</l>
					<l n="8" xml:id="chapter-523-div-523-l-15670">wurdet ir arzet vür die wunden:</l>
					<l n="9" xml:id="chapter-523-div-523-l-15671">nû müezet ir ein garzûn wesen.</l>
					<l n="10" xml:id="chapter-523-div-523-l-15672">sol iemen sîner kunst genesen,</l>
					<l n="11" xml:id="chapter-523-div-523-l-15673">sô trœstet iuch iuwer sinne.</l>
					<l n="12" xml:id="chapter-523-div-523-l-15674">gert ir noch mîner minne?"</l>
					<l n="13" xml:id="chapter-523-div-523-l-15675">"jâ, vrouwe" sprach her Gâwân:</l>
					<l n="14" xml:id="chapter-523-div-523-l-15676">"möhte ich iuwer minne hân,</l>
					<l n="15" xml:id="chapter-523-div-523-l-15677">diu wære mir lieber dan iht.</l>
					<l n="16" xml:id="chapter-523-div-523-l-15678">ez enwont ûf erde nihtes niht</l>
					<l n="17" xml:id="chapter-523-div-523-l-15679">under krône und alle die krône tragent</l>
					<l n="18" xml:id="chapter-523-div-523-l-15680">und die vreudehaften prîs bejagent,</l>
					<l n="19" xml:id="chapter-523-div-523-l-15681">der gein iu teilte ir gewin,</l>
					<l n="20" xml:id="chapter-523-div-523-l-15682">sô rætet mir mîns herzen sin</l>
					<l n="21" xml:id="chapter-523-div-523-l-15683">daz ichz in lâzen solde.</l>
					<l n="22" xml:id="chapter-523-div-523-l-15684">iuwer minne ich haben wolde.</l>
					<l n="23" xml:id="chapter-523-div-523-l-15685">mac ich der niht erwerben,</l>
					<l n="24" xml:id="chapter-523-div-523-l-15686">sô muoz ein sûrez sterben</l>
					<l n="25" xml:id="chapter-523-div-523-l-15687">sich schiere an mir erzeigen.</l>
					<l n="26" xml:id="chapter-523-div-523-l-15688">ir wüestet iuwer eigen:</l>
					<l n="27" xml:id="chapter-523-div-523-l-15689">ob ich vrîheit ie gewan,</l>
					<l n="28" xml:id="chapter-523-div-523-l-15690">ir sult mich doch vür eigen hân.</l>
					<l n="29" xml:id="chapter-523-div-523-l-15691">daz dunket mich iuwer ledec reht.</l>
					<l n="30" xml:id="chapter-523-div-523-l-15692">nû nennet mich ritter oder kneht,</l>
				</div>
			</div>
			<div n="524" xml:id="chapter-524" type="chapter" data-level="1">
				<div xml:id="chapter-524-div-524" data-level="2">
					<l n="1" xml:id="chapter-524-div-524-l-15693">garzûn oder vilân:</l>
					<l n="2" xml:id="chapter-524-div-524-l-15694">swaz ir spottes hât gein mir getân,</l>
					<l n="3" xml:id="chapter-524-div-524-l-15695">dâ mite ir sünde emphâhet,</l>
					<l n="4" xml:id="chapter-524-div-524-l-15696">ob ir mîn dienest smâhet.</l>
					<l n="5" xml:id="chapter-524-div-524-l-15697">solde ich dienstes geniezen,</l>
					<l n="6" xml:id="chapter-524-div-524-l-15698">iuch möhte spottes verdriezen.</l>
					<l n="7" xml:id="chapter-524-div-524-l-15699">ob ez mir nimmer würde leit,</l>
					<l n="8" xml:id="chapter-524-div-524-l-15700">ez krenkt doch iuwer werdekeit."</l>
					<l n="9" xml:id="chapter-524-div-524-l-15701">wider zuo zin reit der wunde man.</l>
					<l n="10" xml:id="chapter-524-div-524-l-15702">dô sprach er: "bistûz Gâwân?</l>
					<l n="11" xml:id="chapter-524-div-524-l-15703">hâstû iht geborget mir,</l>
					<l n="12" xml:id="chapter-524-div-524-l-15704">daz ist nû gar vergolten dir.</l>
					<l n="13" xml:id="chapter-524-div-524-l-15705">dô mich dîn manlîchiu kraft</l>
					<l n="14" xml:id="chapter-524-div-524-l-15706">vienc in herter ritterschaft</l>
					<l n="15" xml:id="chapter-524-div-524-l-15707">und dô dû bræhte mich ze hûs</l>
					<l n="16" xml:id="chapter-524-div-524-l-15708">dînem œheim Artûs,</l>
					<l n="17" xml:id="chapter-524-div-524-l-15709">vier wochen er des niht vergaz:</l>
					<l n="18" xml:id="chapter-524-div-524-l-15710">die zît ich mit den hunden az."</l>
					<l n="19" xml:id="chapter-524-div-524-l-15711">dô sprach er: "bistûz ûrjans?</l>
					<l n="20" xml:id="chapter-524-div-524-l-15712">ob dû mir nû schaden gans,</l>
					<l n="21" xml:id="chapter-524-div-524-l-15713">den trage ich âne schulde:</l>
					<l n="22" xml:id="chapter-524-div-524-l-15714">ich erwarp dir sküneges hulde.</l>
					<l n="23" xml:id="chapter-524-div-524-l-15715">ein swach sin half dir unde riet:</l>
					<l n="24" xml:id="chapter-524-div-524-l-15716">von schiltes ammet man dich schiet</l>
					<l n="25" xml:id="chapter-524-div-524-l-15717">und sagete dich gar rehtlôs,</l>
					<l n="26" xml:id="chapter-524-div-524-l-15718">durch daz ein maget von dir verlôs</l>
					<l n="27" xml:id="chapter-524-div-524-l-15719">ir reht, dar zuo des landes vride.</l>
					<l n="28" xml:id="chapter-524-div-524-l-15720">der künec Artûs mit einer wide</l>
					<l n="29" xml:id="chapter-524-div-524-l-15721">woldez gerne hân gerochen,</l>
					<l n="30" xml:id="chapter-524-div-524-l-15722">hete ich dich niht versprochen."</l>
				</div>
			</div>
			<div n="525" xml:id="chapter-525" type="chapter" data-level="1">
				<div xml:id="chapter-525-div-525" data-level="2">
					<l n="1" xml:id="chapter-525-div-525-l-15723">"swaz dort geschach, dû stês nû hie.</l>
					<l n="2" xml:id="chapter-525-div-525-l-15724">dû hôrtes ouch vor dir sprechen ie,</l>
					<l n="3" xml:id="chapter-525-div-525-l-15725">swer dem andern half daz er genas,</l>
					<l n="4" xml:id="chapter-525-div-525-l-15726">daz er sîn vîent dâ nâch was.</l>
					<l n="5" xml:id="chapter-525-div-525-l-15727">ich tuon als die bî witzen sint.</l>
					<l n="6" xml:id="chapter-525-div-525-l-15728">sich vüeget baz ob weint ein kint</l>
					<l n="7" xml:id="chapter-525-div-525-l-15729">dan ein bartehter man.</l>
					<l n="8" xml:id="chapter-525-div-525-l-15730">ich wil diz ors al eine hân."</l>
					<l n="9" xml:id="chapter-525-div-525-l-15731">mit sporn erz vaste von im reit.</l>
					<l n="10" xml:id="chapter-525-div-525-l-15732">daz was doch Gâwâne leit.</l>
					<l n="11" xml:id="chapter-525-div-525-l-15733">der sprach zer vrouwen: "ez kom alsô.</l>
					<l n="12" xml:id="chapter-525-div-525-l-15734">der künec Artûs der was dô</l>
					<l n="13" xml:id="chapter-525-div-525-l-15735">in der stat ze Dîanazdrûn,</l>
					<l n="14" xml:id="chapter-525-div-525-l-15736">mit im dâ manec Bertûn.</l>
					<l n="15" xml:id="chapter-525-div-525-l-15737">dem was ein vrouwe dar gesant</l>
					<l n="16" xml:id="chapter-525-div-525-l-15738">durch botschaft in sîn lant.</l>
					<l n="17" xml:id="chapter-525-div-525-l-15739">ouch was der ungehiure</l>
					<l n="18" xml:id="chapter-525-div-525-l-15740">ûz komen durch âventiure.</l>
					<l n="19" xml:id="chapter-525-div-525-l-15741">er was gast und si gestin.</l>
					<l n="20" xml:id="chapter-525-div-525-l-15742">dô geriet im sîn kranker sin</l>
					<l n="21" xml:id="chapter-525-div-525-l-15743">daz er mit der vrouwen ranc</l>
					<l n="22" xml:id="chapter-525-div-525-l-15744">nâch sînem willen âne ir danc:</l>
					<l n="23" xml:id="chapter-525-div-525-l-15745">hin ze hove kom daz geschrei.</l>
					<l n="24" xml:id="chapter-525-div-525-l-15746">der künec rief lûte "heiâ hei!"</l>
					<l n="25" xml:id="chapter-525-div-525-l-15747">diz geschach vor einem walde.</l>
					<l n="26" xml:id="chapter-525-div-525-l-15748">dar gâhte wir alle balde,</l>
					<l n="27" xml:id="chapter-525-div-525-l-15749">ich vuor den andern verre vor</l>
					<l n="28" xml:id="chapter-525-div-525-l-15750">und begreif des schuldehaften spor:</l>
					<l n="29" xml:id="chapter-525-div-525-l-15751">gevangen vuorte ich wider dan</l>
					<l n="30" xml:id="chapter-525-div-525-l-15752">vür den künec disen man.</l>
				</div>
			</div>
			<div n="526" xml:id="chapter-526" type="chapter" data-level="1">
				<div xml:id="chapter-526-div-526" data-level="2">
					<l n="1" xml:id="chapter-526-div-526-l-15753">diu juncvrouwe reit uns mite.</l>
					<l n="2" xml:id="chapter-526-div-526-l-15754">riuwebærec was ir site,</l>
					<l n="3" xml:id="chapter-526-div-526-l-15755">durch daz ir hête genomen</l>
					<l n="4" xml:id="chapter-526-div-526-l-15756">der nie was in ir dienest komen</l>
					<l n="5" xml:id="chapter-526-div-526-l-15757">ir kiuscheclîchen magetuom.</l>
					<l n="6" xml:id="chapter-526-div-526-l-15758">ouch bezalte er dâ vil kleinen ruom</l>
					<l n="7" xml:id="chapter-526-div-526-l-15759">gein ir unwerlîchen hant.</l>
					<l n="8" xml:id="chapter-526-div-526-l-15760">mînen herren si mit zorne vant,</l>
					<l n="9" xml:id="chapter-526-div-526-l-15761">Artûsen den getriuwen.</l>
					<l n="10" xml:id="chapter-526-div-526-l-15762">er sprach: "die werlt sol immer riuwen</l>
					<l n="11" xml:id="chapter-526-div-526-l-15763">dirre vermaldîte mein.</l>
					<l n="12" xml:id="chapter-526-div-526-l-15764">ouwê daz ie der tac erschein,</l>
					<l n="13" xml:id="chapter-526-div-526-l-15765">bî des liehte disiu nôt geschach,</l>
					<l n="14" xml:id="chapter-526-div-526-l-15766">und dâ man mir gerihtes jach</l>
					<l n="15" xml:id="chapter-526-div-526-l-15767">und dâ ich hiute rihtære bin."</l>
					<l n="16" xml:id="chapter-526-div-526-l-15768">er sprach zer vrouwen: "habet ir sin,</l>
					<l n="17" xml:id="chapter-526-div-526-l-15769">nemt vürsprechen unde klaget."</l>
					<l n="18" xml:id="chapter-526-div-526-l-15770">diu vrouwe was des unverzaget,</l>
					<l n="19" xml:id="chapter-526-div-526-l-15771">si tet als ir der künec riet.</l>
					<l n="20" xml:id="chapter-526-div-526-l-15772">dâ stuont von rittern grôziu diet.</l>
					<l n="21" xml:id="chapter-526-div-526-l-15773">ûrjans der vürste ûz Punturtois</l>
					<l n="22" xml:id="chapter-526-div-526-l-15774">der stuont dâ vor dem Bertenois</l>
					<l n="23" xml:id="chapter-526-div-526-l-15775">ûf al sîn êre und ûf den lîp.</l>
					<l n="24" xml:id="chapter-526-div-526-l-15776">vür gienc daz klagehafte wîp,</l>
					<l n="25" xml:id="chapter-526-div-526-l-15777">dâz rîche und arme hôrten.</l>
					<l n="26" xml:id="chapter-526-div-526-l-15778">si bat mit klagenden worten</l>
					<l n="27" xml:id="chapter-526-div-526-l-15779">den künec durch alle wîpheit,</l>
					<l n="28" xml:id="chapter-526-div-526-l-15780">daz er im lieze ir laster leit</l>
					<l n="29" xml:id="chapter-526-div-526-l-15781">sîn, und durch magetuomlîch êre.</l>
					<l n="30" xml:id="chapter-526-div-526-l-15782">si bat in vürbaz mêre</l>
				</div>
			</div>
			<div n="527" xml:id="chapter-527" type="chapter" data-level="1">
				<div xml:id="chapter-527-div-527" data-level="2">
					<l n="1" xml:id="chapter-527-div-527-l-15783">durch der tavelrunder art</l>
					<l n="2" xml:id="chapter-527-div-527-l-15784">und durch der botschefte vart,</l>
					<l n="3" xml:id="chapter-527-div-527-l-15785">als si wære an in gesant,</l>
					<l n="4" xml:id="chapter-527-div-527-l-15786">wære er ze rihtære erkant,</l>
					<l n="5" xml:id="chapter-527-div-527-l-15787">daz er denne rihte ir swære.</l>
					<l n="6" xml:id="chapter-527-div-527-l-15788">durch gerihtes mære</l>
					<l n="7" xml:id="chapter-527-div-527-l-15789">si bat der tavelrunder schar</l>
					<l n="8" xml:id="chapter-527-div-527-l-15790">alle ir rehtes nemen war,</l>
					<l n="9" xml:id="chapter-527-div-527-l-15791">sît daz ir wære ein roup genomen,</l>
					<l n="10" xml:id="chapter-527-div-527-l-15792">der nimmer möhte wider komen,</l>
					<l n="11" xml:id="chapter-527-div-527-l-15793">ir magetuom kiusche reine,</l>
					<l n="12" xml:id="chapter-527-div-527-l-15794">daz si al gemeine</l>
					<l n="13" xml:id="chapter-527-div-527-l-15795">den künec gerihtes bæten</l>
					<l n="14" xml:id="chapter-527-div-527-l-15796">und an ir rede træten.</l>
					<l n="15" xml:id="chapter-527-div-527-l-15797">vürsprechen nam der schuldec man.</l>
					<l n="16" xml:id="chapter-527-div-527-l-15798">dem ich nû kranker êren gan,</l>
					<l n="17" xml:id="chapter-527-div-527-l-15799">der werte in als er mohte.</l>
					<l n="18" xml:id="chapter-527-div-527-l-15800">diu wer im doch niht tohte:</l>
					<l n="19" xml:id="chapter-527-div-527-l-15801">man verteilte imz leben und sînen prîs</l>
					<l n="20" xml:id="chapter-527-div-527-l-15802">und daz man winden solde ein rîs,</l>
					<l n="21" xml:id="chapter-527-div-527-l-15803">dar an im sterben würde erkant</l>
					<l n="22" xml:id="chapter-527-div-527-l-15804">âne bluotege hant.</l>
					<l n="23" xml:id="chapter-527-div-527-l-15805">er rief mich ane (des twanc in nôt)</l>
					<l n="24" xml:id="chapter-527-div-527-l-15806">und mante mich des, daz er mir bôt</l>
					<l n="25" xml:id="chapter-527-div-527-l-15807">sicherheit durch genesen.</l>
					<l n="26" xml:id="chapter-527-div-527-l-15808">ich vorhte âne alle mîn êre wesen,</l>
					<l n="27" xml:id="chapter-527-div-527-l-15809">ob er verlür dâ sînen lîp.</l>
					<l n="28" xml:id="chapter-527-div-527-l-15810">ich bat daz klagehafte wîp,</l>
					<l n="29" xml:id="chapter-527-div-527-l-15811">sît si mit ir ougen sach</l>
					<l n="30" xml:id="chapter-527-div-527-l-15812">daz ich si manlîche rach,</l>
				</div>
			</div>
			<div n="528" xml:id="chapter-528" type="chapter" data-level="1">
				<div xml:id="chapter-528-div-528" data-level="2">
					<l n="1" xml:id="chapter-528-div-528-l-15813">daz si durch wîbes güete</l>
					<l n="2" xml:id="chapter-528-div-528-l-15814">senfte ir gemüete,</l>
					<l n="3" xml:id="chapter-528-div-528-l-15815">sît daz si müeste ir minne jehen</l>
					<l n="4" xml:id="chapter-528-div-528-l-15816">swaz ir dâ was von im geschehen,</l>
					<l n="5" xml:id="chapter-528-div-528-l-15817">und ir klârem lîbe,</l>
					<l n="6" xml:id="chapter-528-div-528-l-15818">"und ob ie man von wîbe</l>
					<l n="7" xml:id="chapter-528-div-528-l-15819">mit dienste kœme in herzenôt,</l>
					<l n="8" xml:id="chapter-528-div-528-l-15820">ob si im dâ nâch ir helfe bôt,</l>
					<l n="9" xml:id="chapter-528-div-528-l-15821">der helfe tuot ez zêren,</l>
					<l n="10" xml:id="chapter-528-div-528-l-15822">lât iuch von zorne kêren."</l>
					<l n="11" xml:id="chapter-528-div-528-l-15823">ich bat den künec und sîne man,</l>
					<l n="12" xml:id="chapter-528-div-528-l-15824">ob ich im hete getân</l>
					<l n="13" xml:id="chapter-528-div-528-l-15825">deheinen dienst, daz ers gedæhte,</l>
					<l n="14" xml:id="chapter-528-div-528-l-15826">daz er mir lasters æhte</l>
					<l n="15" xml:id="chapter-528-div-528-l-15827">mit einem site werte,</l>
					<l n="16" xml:id="chapter-528-div-528-l-15828">daz er den ritter nerte.</l>
					<l n="17" xml:id="chapter-528-div-528-l-15829">sîn wîp die küneginne</l>
					<l n="18" xml:id="chapter-528-div-528-l-15830">bat ich durch sippe minne,</l>
					<l n="19" xml:id="chapter-528-div-528-l-15831">wande mich der künec von kinde zôch</l>
					<l n="20" xml:id="chapter-528-div-528-l-15832">und daz mîn triuwe ie gein ir vlôch,</l>
					<l n="21" xml:id="chapter-528-div-528-l-15833">daz si mir hülfe. daz geschach,</l>
					<l n="22" xml:id="chapter-528-div-528-l-15834">diu juncvrouwe si sunder sprach:</l>
					<l n="23" xml:id="chapter-528-div-528-l-15835">dô genas er durch die künegîn.</l>
					<l n="24" xml:id="chapter-528-div-528-l-15836">er muoste aber lîdne hôhen pîn.</l>
					<l n="25" xml:id="chapter-528-div-528-l-15837">sus wart sîn lîp gereinet,</l>
					<l n="26" xml:id="chapter-528-div-528-l-15838">solh wandel im bescheinet:</l>
					<l n="27" xml:id="chapter-528-div-528-l-15839">ez wære vorlouft oder leithunt,</l>
					<l n="28" xml:id="chapter-528-div-528-l-15840">ûz einem troge az sîn munt</l>
					<l n="29" xml:id="chapter-528-div-528-l-15841">mit in dâ vier wochen.</l>
					<l n="30" xml:id="chapter-528-div-528-l-15842">sus wart diu vrouwe gerochen.</l>
				</div>
			</div>
			<div n="529" xml:id="chapter-529" type="chapter" data-level="1">
				<div xml:id="chapter-529-div-529" data-level="2">
					<l n="1" xml:id="chapter-529-div-529-l-15843">vrouwe, daz ist sîn râche ûf mich."</l>
					<l n="2" xml:id="chapter-529-div-529-l-15844">si sprach: "sich twirhet sîn gerich.</l>
					<l n="3" xml:id="chapter-529-div-529-l-15845">ich enwirde iu lîhte nimmer holt:</l>
					<l n="4" xml:id="chapter-529-div-529-l-15846">doch emphæhet er drum alsolhen solt,</l>
					<l n="5" xml:id="chapter-529-div-529-l-15847">ê er scheide von mînem lande,</l>
					<l n="6" xml:id="chapter-529-div-529-l-15848">des er jehen mac vür schande.</l>
					<l n="7" xml:id="chapter-529-div-529-l-15849">sît ez der künec dort niht rach,</l>
					<l n="8" xml:id="chapter-529-div-529-l-15850">aldâz der vrouwen dâ geschach,</l>
					<l n="9" xml:id="chapter-529-div-529-l-15851">und ez sich hât an mich gezoget,</l>
					<l n="10" xml:id="chapter-529-div-529-l-15852">ich bin nû iuwer beider voget</l>
					<l n="11" xml:id="chapter-529-div-529-l-15853">und enweiz doch wer ir beidiu sît.</l>
					<l n="12" xml:id="chapter-529-div-529-l-15854">er muoz dar um emphâhen strît,</l>
					<l n="13" xml:id="chapter-529-div-529-l-15855">durch die vrouwen eine</l>
					<l n="14" xml:id="chapter-529-div-529-l-15856">und durch iuch harte kleine.</l>
					<l n="15" xml:id="chapter-529-div-529-l-15857">man sol unvuoge rechen</l>
					<l n="16" xml:id="chapter-529-div-529-l-15858">mit slahen und mit stechen."</l>
					<l n="17" xml:id="chapter-529-div-529-l-15859">Gâwân zuo dem pherde gienc,</l>
					<l n="18" xml:id="chapter-529-div-529-l-15860">mit lîhtem sprunge erz doch gevienc.</l>
					<l n="19" xml:id="chapter-529-div-529-l-15861">dâ was der knappe komen nâch,</l>
					<l n="20" xml:id="chapter-529-div-529-l-15862">ze dem diu vrouwe heidensch sprach</l>
					<l n="21" xml:id="chapter-529-div-529-l-15863">al daz si wider ûf enbôt.</l>
					<l n="22" xml:id="chapter-529-div-529-l-15864">nû næhet ouch Gâwânes nôt.</l>
					<l n="23" xml:id="chapter-529-div-529-l-15865">Malcrêâtiure ze vuoz vuor dan.</l>
					<l n="24" xml:id="chapter-529-div-529-l-15866">dô gesach ouch mîn her Gâwân</l>
					<l n="25" xml:id="chapter-529-div-529-l-15867">des juncherren runzît.</l>
					<l n="26" xml:id="chapter-529-div-529-l-15868">daz was ze kranc ûf einen strît:</l>
					<l n="27" xml:id="chapter-529-div-529-l-15869">ez hete der knappe dort genomen,</l>
					<l n="28" xml:id="chapter-529-div-529-l-15870">ê er von der halden wære komen,</l>
					<l n="29" xml:id="chapter-529-div-529-l-15871">einem vilâne.</l>
					<l n="30" xml:id="chapter-529-div-529-l-15872">dô geschach ez Gâwâne</l>
				</div>
			</div>
			<div n="530" xml:id="chapter-530" type="chapter" data-level="1">
				<div xml:id="chapter-530-div-530" data-level="2">
					<l n="1" xml:id="chapter-530-div-530-l-15873">vür sîn ors ze behalden:</l>
					<l n="2" xml:id="chapter-530-div-530-l-15874">des geltes muoste er walden.</l>
					<l n="3" xml:id="chapter-530-div-530-l-15875">si sprach hin zim, ich wæne durch haz:</l>
					<l n="4" xml:id="chapter-530-div-530-l-15876">"saget an, welt ir niht vürbaz?"</l>
					<l n="5" xml:id="chapter-530-div-530-l-15877">dô sprach mîn her Gâwân:</l>
					<l n="6" xml:id="chapter-530-div-530-l-15878">"mîn vart von hinnen wirt getân</l>
					<l n="7" xml:id="chapter-530-div-530-l-15879">al nâch iuwerm râte."</l>
					<l n="8" xml:id="chapter-530-div-530-l-15880">si sprach: "der kumt iu spâte."</l>
					<l n="9" xml:id="chapter-530-div-530-l-15881">"nû diene ich iu doch drumme."</l>
					<l n="10" xml:id="chapter-530-div-530-l-15882">"des dunket ir mich der tumme:</l>
					<l n="11" xml:id="chapter-530-div-530-l-15883">welt ir daz niht vermîden,</l>
					<l n="12" xml:id="chapter-530-div-530-l-15884">sô müezet ir von den blîden</l>
					<l n="13" xml:id="chapter-530-div-530-l-15885">kêren gein der riuwe.</l>
					<l n="14" xml:id="chapter-530-div-530-l-15886">iuwer kummer wirt al niuwe."</l>
					<l n="15" xml:id="chapter-530-div-530-l-15887">dô sprach der minnen gernde:</l>
					<l n="16" xml:id="chapter-530-div-530-l-15888">"ich bin iuch dienstes wernde,</l>
					<l n="17" xml:id="chapter-530-div-530-l-15889">ich emphâhes vreude oder nôt,</l>
					<l n="18" xml:id="chapter-530-div-530-l-15890">sît iuwer minne mir gebôt</l>
					<l n="19" xml:id="chapter-530-div-530-l-15891">daz ich muoz ziuwerm gebote stên,</l>
					<l n="20" xml:id="chapter-530-div-530-l-15892">ich mege rîten oder gên."</l>
					<l n="21" xml:id="chapter-530-div-530-l-15893">al stênde bî der vrouwen</l>
					<l n="22" xml:id="chapter-530-div-530-l-15894">daz marc begunde er schouwen:</l>
					<l n="23" xml:id="chapter-530-div-530-l-15895">daz was ze dræter tjoste</l>
					<l n="24" xml:id="chapter-530-div-530-l-15896">ein harte krankui koste,</l>
					<l n="25" xml:id="chapter-530-div-530-l-15897">diu stîcleder von baste.</l>
					<l n="26" xml:id="chapter-530-div-530-l-15898">dem edeln werden gaste</l>
					<l n="27" xml:id="chapter-530-div-530-l-15899">was eteswenne gesatelt baz.</l>
					<l n="28" xml:id="chapter-530-div-530-l-15900">ûf sitzen meit er umme daz,</l>
					<l n="29" xml:id="chapter-530-div-530-l-15901">er vorhte daz er zetræte</l>
					<l n="30" xml:id="chapter-530-div-530-l-15902">des satels gewæte.</l>
				</div>
			</div>
			<div n="531" xml:id="chapter-531" type="chapter" data-level="1">
				<div xml:id="chapter-531-div-531" data-level="2">
					<l n="1" xml:id="chapter-531-div-531-l-15903">dem pherde was der rücke krump:</l>
					<l n="2" xml:id="chapter-531-div-531-l-15904">wære drûf ergangen dâ sîn sprunc,</l>
					<l n="3" xml:id="chapter-531-div-531-l-15905">im wære der rücek gar zevarn.</l>
					<l n="4" xml:id="chapter-531-div-531-l-15906">daz muoste er allez dô bewarn:</l>
					<l n="5" xml:id="chapter-531-div-531-l-15907">es het in eteswenne bevilt.</l>
					<l n="6" xml:id="chapter-531-div-531-l-15908">er zôch ez unde truoc den schilt</l>
					<l n="7" xml:id="chapter-531-div-531-l-15909">und eine glævîne.</l>
					<l n="8" xml:id="chapter-531-div-531-l-15910">sîner scharphen pîne</l>
					<l n="9" xml:id="chapter-531-div-531-l-15911">diu vrouwe sêre lachte,</l>
					<l n="10" xml:id="chapter-531-div-531-l-15912">diu im vil kummers machte.</l>
					<l n="11" xml:id="chapter-531-div-531-l-15913">sînen schilt er ûf daz phert bant.</l>
					<l n="12" xml:id="chapter-531-div-531-l-15914">si sprach: "vüert ir krâmgewant</l>
					<l n="13" xml:id="chapter-531-div-531-l-15915">in mînem lande veile?</l>
					<l n="14" xml:id="chapter-531-div-531-l-15916">wer gap mir ze teile</l>
					<l n="15" xml:id="chapter-531-div-531-l-15917">einen arzet und eins krâmes phlege?</l>
					<l n="16" xml:id="chapter-531-div-531-l-15918">hüetet iuch vor zolle ûf dem wege:</l>
					<l n="17" xml:id="chapter-531-div-531-l-15919">etslîch mîn zolnære</l>
					<l n="18" xml:id="chapter-531-div-531-l-15920">iuch sol machen vreuden lære."</l>
					<l n="19" xml:id="chapter-531-div-531-l-15921">ir scharphiu saliure</l>
					<l n="20" xml:id="chapter-531-div-531-l-15922">in dûhte sô gehiure,</l>
					<l n="21" xml:id="chapter-531-div-531-l-15923">daz er enruochte waz si sprach,</l>
					<l n="22" xml:id="chapter-531-div-531-l-15924">wan immer swenne er an si sach,</l>
					<l n="23" xml:id="chapter-531-div-531-l-15925">sô was sîn phant ze riuwe quît.</l>
					<l n="24" xml:id="chapter-531-div-531-l-15926">si was im rehte ein meien zît,</l>
					<l n="25" xml:id="chapter-531-div-531-l-15927">vor allem blicke ein flôrî,</l>
					<l n="26" xml:id="chapter-531-div-531-l-15928">ougen süeze und sûr dem herzen bî.</l>
					<l n="27" xml:id="chapter-531-div-531-l-15929">sît vlust und vinden an ir was</l>
					<l n="28" xml:id="chapter-531-div-531-l-15930">und des siechiu vreude an ir was</l>
					<l n="29" xml:id="chapter-531-div-531-l-15931">daz vrumte in zallen stunden</l>
					<l n="30" xml:id="chapter-531-div-531-l-15932">ledec und sêre gebunden.</l>
				</div>
			</div>
			<div n="532" xml:id="chapter-532" type="chapter" data-level="1">
				<div xml:id="chapter-532-div-532" data-level="2">
					<l n="1" xml:id="chapter-532-div-532-l-15933">manec mîn meister sprichet sô,</l>
					<l n="2" xml:id="chapter-532-div-532-l-15934">daz âmor und Cupîdô</l>
					<l n="3" xml:id="chapter-532-div-532-l-15935">und der zweier muoter Vênus</l>
					<l n="4" xml:id="chapter-532-div-532-l-15936">den liuten minne geben alsus,</l>
					<l n="5" xml:id="chapter-532-div-532-l-15937">mit geschôze und mit viure.</l>
					<l n="6" xml:id="chapter-532-div-532-l-15938">diu minne ist ungehiure.</l>
					<l n="7" xml:id="chapter-532-div-532-l-15939">swem herzenlîchiu triuwe ist bî,</l>
					<l n="8" xml:id="chapter-532-div-532-l-15940">der wirt nimmer minnen vrî,</l>
					<l n="9" xml:id="chapter-532-div-532-l-15941">mit vreude, etswenne mit riuwe.</l>
					<l n="10" xml:id="chapter-532-div-532-l-15942">reht minne ist wâriu triuwe.</l>
					<l n="11" xml:id="chapter-532-div-532-l-15943">Cupîdô, dîn strâle</l>
					<l n="12" xml:id="chapter-532-div-532-l-15944">mîn misset zallem mâle:</l>
					<l n="13" xml:id="chapter-532-div-532-l-15945">alsô tuot des hern âmors gêr.</l>
					<l n="14" xml:id="chapter-532-div-532-l-15946">sît ir zwêne ob minnen hêr</l>
					<l n="15" xml:id="chapter-532-div-532-l-15947">und Vênus mit ir vackeln heiz,</l>
					<l n="16" xml:id="chapter-532-div-532-l-15948">um solhen kummer ich niht weiz.</l>
					<l n="17" xml:id="chapter-532-div-532-l-15949">sol ich der wâren minne jehen,</l>
					<l n="18" xml:id="chapter-532-div-532-l-15950">diu muoz durch triuwe mir geschehen.</l>
					<l n="19" xml:id="chapter-532-div-532-l-15951">hülfen mîne sinne</l>
					<l n="20" xml:id="chapter-532-div-532-l-15952">iemen iht vür minne,</l>
					<l n="21" xml:id="chapter-532-div-532-l-15953">hern Gâwân bin ich wol sô holt,</l>
					<l n="22" xml:id="chapter-532-div-532-l-15954">dem wolde ich dienen âne solt.</l>
					<l n="23" xml:id="chapter-532-div-532-l-15955">er ist doch âne schande,</l>
					<l n="24" xml:id="chapter-532-div-532-l-15956">liget er in minnen bande.</l>
					<l n="25" xml:id="chapter-532-div-532-l-15957">ob in diu minne rüeret,</l>
					<l n="26" xml:id="chapter-532-div-532-l-15958">diu starke wer zevüeret,</l>
					<l n="27" xml:id="chapter-532-div-532-l-15959">er was doch ie sô werlîch,</l>
					<l n="28" xml:id="chapter-532-div-532-l-15960">der werden wer alsô gelîch,</l>
					<l n="29" xml:id="chapter-532-div-532-l-15961">daz niht twingen solde ein wîp</l>
					<l n="30" xml:id="chapter-532-div-532-l-15962">sînen werlîchen lîp.</l>
				</div>
			</div>
			<div n="533" xml:id="chapter-533" type="chapter" data-level="1">
				<div xml:id="chapter-533-div-533" data-level="2">
					<l n="1" xml:id="chapter-533-div-533-l-15963">lât nâher gên, her minnen druc.</l>
					<l n="2" xml:id="chapter-533-div-533-l-15964">ir tuot der vreude alsolhen zuc,</l>
					<l n="3" xml:id="chapter-533-div-533-l-15965">daz sich dürkelt vreuden stat</l>
					<l n="4" xml:id="chapter-533-div-533-l-15966">und bant sich der riuwen phat.</l>
					<l n="5" xml:id="chapter-533-div-533-l-15967">sus breitet sich der riuwen slâ:</l>
					<l n="6" xml:id="chapter-533-div-533-l-15968">gienge ir reise anderswâ</l>
					<l n="7" xml:id="chapter-533-div-533-l-15969">dan in des herzen hôhen muot,</l>
					<l n="8" xml:id="chapter-533-div-533-l-15970">daz diuhte mich gein vreuden guot.</l>
					<l n="9" xml:id="chapter-533-div-533-l-15971">ist minne ir unvuoge balt?</l>
					<l n="10" xml:id="chapter-533-div-533-l-15972">dar zuo dunket si mich zalt.</l>
					<l n="11" xml:id="chapter-533-div-533-l-15973">oder giht sis ûf ir kintheit,</l>
					<l n="12" xml:id="chapter-533-div-533-l-15974">swem si vüeget herzeleit?</l>
					<l n="13" xml:id="chapter-533-div-533-l-15975">unvuoge gan ich baz ir jugent,</l>
					<l n="14" xml:id="chapter-533-div-533-l-15976">dan daz si ir alter bræche tugent,</l>
					<l n="15" xml:id="chapter-533-div-533-l-15977">vil dinges ist von ir geschehen:</l>
					<l n="16" xml:id="chapter-533-div-533-l-15978">wederhalp sol ich des jehen?</l>
					<l n="17" xml:id="chapter-533-div-533-l-15979">wil si mit jungen ræten</l>
					<l n="18" xml:id="chapter-533-div-533-l-15980">ir alden site unstæten,</l>
					<l n="19" xml:id="chapter-533-div-533-l-15981">sô wirt si schiere an prîse laz.</l>
					<l n="20" xml:id="chapter-533-div-533-l-15982">man sol sis underscheiden baz.</l>
					<l n="21" xml:id="chapter-533-div-533-l-15983">lûter minne ich prîse</l>
					<l n="22" xml:id="chapter-533-div-533-l-15984">und alle die sint wîse,</l>
					<l n="23" xml:id="chapter-533-div-533-l-15985">ez sî wîp oder man,</l>
					<l n="24" xml:id="chapter-533-div-533-l-15986">von den ichs ganze volge hân.</l>
					<l n="25" xml:id="chapter-533-div-533-l-15987">swâ liep gein liebe erhüebe</l>
					<l n="26" xml:id="chapter-533-div-533-l-15988">lûter âne trüebe,</l>
					<l n="27" xml:id="chapter-533-div-533-l-15989">der enwederz des verdrüzze</l>
					<l n="28" xml:id="chapter-533-div-533-l-15990">daz minne ir herze slüzze</l>
					<l n="29" xml:id="chapter-533-div-533-l-15991">mit minne von der wanc ie vlôch,</l>
					<l n="30" xml:id="chapter-533-div-533-l-15992">diu minne ist ob den andern hôch.</l>
				</div>
			</div>
			<div n="534" xml:id="chapter-534" type="chapter" data-level="1">
				<div xml:id="chapter-534-div-534" data-level="2">
					<l n="1" xml:id="chapter-534-div-534-l-15993">swie gerne ich in næme dan,</l>
					<l n="2" xml:id="chapter-534-div-534-l-15994">doch mac mîn her Gâwân</l>
					<l n="3" xml:id="chapter-534-div-534-l-15995">der minne des niht entwenken,</l>
					<l n="4" xml:id="chapter-534-div-534-l-15996">si enwelle in vreude krenken.</l>
					<l n="5" xml:id="chapter-534-div-534-l-15997">waz hilfet dan mîn underslac?</l>
					<l n="6" xml:id="chapter-534-div-534-l-15998">swaz ich dâ von gesprechen mac,</l>
					<l n="7" xml:id="chapter-534-div-534-l-15999">wert man sol sich niht minne wern,</l>
					<l n="8" xml:id="chapter-534-div-534-l-16000">wan den muoz minne helfen nern.</l>
					<l n="9" xml:id="chapter-534-div-534-l-16001">Gâwân durch minne arbeite emphienc.</l>
					<l n="10" xml:id="chapter-534-div-534-l-16002">sîn vrouwe reit, ze vuoz er gienc.</l>
					<l n="11" xml:id="chapter-534-div-534-l-16003">Orgelûse und der degen balt</l>
					<l n="12" xml:id="chapter-534-div-534-l-16004">die kômen in einen grôzen walt:</l>
					<l n="13" xml:id="chapter-534-div-534-l-16005">dennoch muoste er gêns wonen.</l>
					<l n="14" xml:id="chapter-534-div-534-l-16006">er zôch daz phert zuo zeinem ronen:</l>
					<l n="15" xml:id="chapter-534-div-534-l-16007">sîn schilt, der ê drûfe lac,</l>
					<l n="16" xml:id="chapter-534-div-534-l-16008">des er durch schiltes ammet phlac,</l>
					<l n="17" xml:id="chapter-534-div-534-l-16009">nam er ze halse, ûfz phert er saz.</l>
					<l n="18" xml:id="chapter-534-div-534-l-16010">ez truoc in kûme vürbaz,</l>
					<l n="19" xml:id="chapter-534-div-534-l-16011">anderhalben ûz in erbûwen lant.</l>
					<l n="20" xml:id="chapter-534-div-534-l-16012">eine burc er mit den ougen vant:</l>
					<l n="21" xml:id="chapter-534-div-534-l-16013">sîn herze und diu ougen jâhen</l>
					<l n="22" xml:id="chapter-534-div-534-l-16014">daz si erkanden noch gesâhen</l>
					<l n="23" xml:id="chapter-534-div-534-l-16015">deheine burc nie der gelîch.</l>
					<l n="24" xml:id="chapter-534-div-534-l-16016">si was alumme ritterlîch:</l>
					<l n="25" xml:id="chapter-534-div-534-l-16017">türne unde palas</l>
					<l n="26" xml:id="chapter-534-div-534-l-16018">manegez ûf der bürge was.</l>
					<l n="27" xml:id="chapter-534-div-534-l-16019">dar zuo muote er schouwen</l>
					<l n="28" xml:id="chapter-534-div-534-l-16020">in den venstern manege vrouwen.</l>
					<l n="29" xml:id="chapter-534-div-534-l-16021">der was vier hundert oder mêr,</l>
					<l n="30" xml:id="chapter-534-div-534-l-16022">viere under in von arte hêr.</l>
				</div>
			</div>
			<div n="535" xml:id="chapter-535" type="chapter" data-level="1">
				<div xml:id="chapter-535-div-535" data-level="2">
					<l n="1" xml:id="chapter-535-div-535-l-16023">von passâchen ungeverte grôz</l>
					<l n="2" xml:id="chapter-535-div-535-l-16024">gienc an ein wazzer daz dâ vlôz,</l>
					<l n="3" xml:id="chapter-535-div-535-l-16025">schifrech, snel unde breit.</l>
					<l n="4" xml:id="chapter-535-div-535-l-16026">dâ engein er und diu vrouwe reit,</l>
					<l n="5" xml:id="chapter-535-div-535-l-16027">an dem urvar ein anger lac,</l>
					<l n="6" xml:id="chapter-535-div-535-l-16028">dar ûfe man vil tjoste phlac.</l>
					<l n="7" xml:id="chapter-535-div-535-l-16029">überz wazzer stuont daz kastel.</l>
					<l n="8" xml:id="chapter-535-div-535-l-16030">Gâwân der degen snel</l>
					<l n="9" xml:id="chapter-535-div-535-l-16031">sach einen ritter nâch im varn,</l>
					<l n="10" xml:id="chapter-535-div-535-l-16032">der schilt noch sper niht kunde sparn.</l>
					<l n="11" xml:id="chapter-535-div-535-l-16033">Orgelûse diu rîche</l>
					<l n="12" xml:id="chapter-535-div-535-l-16034">sprach hôchvartlîche:</l>
					<l n="13" xml:id="chapter-535-div-535-l-16035">"ob mirs iuwer munt vergiht,</l>
					<l n="14" xml:id="chapter-535-div-535-l-16036">sô briche ich mîner triuwe niht.</l>
					<l n="15" xml:id="chapter-535-div-535-l-16037">ich hetes iu ê sô vil gesaget,</l>
					<l n="16" xml:id="chapter-535-div-535-l-16038">daz ir vil lasters hie bejaget:</l>
					<l n="17" xml:id="chapter-535-div-535-l-16039">nû wert iuch, ob ir kunnet wern.</l>
					<l n="18" xml:id="chapter-535-div-535-l-16040">iuch enmac anders niht ernern.</l>
					<l n="19" xml:id="chapter-535-div-535-l-16041">der dort kumt, iuch sol sîn hant</l>
					<l n="20" xml:id="chapter-535-div-535-l-16042">sô vellen, ob iu ist zetrant</l>
					<l n="21" xml:id="chapter-535-div-535-l-16043">inder iuwer niderkleit,</l>
					<l n="22" xml:id="chapter-535-div-535-l-16044">daz lât iu durch die vrouwen leit</l>
					<l n="23" xml:id="chapter-535-div-535-l-16045">sîn, die ob iu sitzent und sehent.</l>
					<l n="24" xml:id="chapter-535-div-535-l-16046">waz ob die iuwer laster spehent?"</l>
					<l n="25" xml:id="chapter-535-div-535-l-16047">des schiffes meister über her</l>
					<l n="26" xml:id="chapter-535-div-535-l-16048">kom durch Orgelûsen ger:</l>
					<l n="27" xml:id="chapter-535-div-535-l-16049">von dem lande inz schif si kêrte,</l>
					<l n="28" xml:id="chapter-535-div-535-l-16050">daz Gâwân trûren lêrte.</l>
					<l n="29" xml:id="chapter-535-div-535-l-16051">diu rîche und wol geborne</l>
					<l n="30" xml:id="chapter-535-div-535-l-16052">sprach wider ûz mit zorne:</l>
				</div>
			</div>
			<div n="536" xml:id="chapter-536" type="chapter" data-level="1">
				<div xml:id="chapter-536-div-536" data-level="2">
					<l n="1" xml:id="chapter-536-div-536-l-16053">"ir enkomt niht zuo mir dâ her în:</l>
					<l n="2" xml:id="chapter-536-div-536-l-16054">ir müezet phant dort ûze sîn."</l>
					<l n="3" xml:id="chapter-536-div-536-l-16055">er sprach ir trûreclîchen nâch:</l>
					<l n="4" xml:id="chapter-536-div-536-l-16056">"vrouwe, wiest iu von mir sô gâch?</l>
					<l n="5" xml:id="chapter-536-div-536-l-16057">so ich iuch immer mêr gesehen?"</l>
					<l n="6" xml:id="chapter-536-div-536-l-16058">si sprach: "iu mac der prîs geschehen,</l>
					<l n="7" xml:id="chapter-536-div-536-l-16059">ich state iu sehens noch an mich.</l>
					<l n="8" xml:id="chapter-536-div-536-l-16060">ich wæne daz sêre lenget sich."</l>
					<l n="9" xml:id="chapter-536-div-536-l-16061">diu vrouwe schiet von im alsus.</l>
					<l n="10" xml:id="chapter-536-div-536-l-16062">hie kom Lischois Gwelljus.</l>
					<l n="11" xml:id="chapter-536-div-536-l-16063">sagete ich iu nû daz der vlüge,</l>
					<l n="12" xml:id="chapter-536-div-536-l-16064">mit der rede ich iuch betrüge:</l>
					<l n="13" xml:id="chapter-536-div-536-l-16065">er gâhte aber anders sêre,</l>
					<l n="14" xml:id="chapter-536-div-536-l-16066">daz es daz ors hete êre</l>
					<l n="15" xml:id="chapter-536-div-536-l-16067">(wan daz erzeicte snelheit),</l>
					<l n="16" xml:id="chapter-536-div-536-l-16068">über den grüenen anger breit.</l>
					<l n="17" xml:id="chapter-536-div-536-l-16069">dô dâhte mîn her Gâwân:</l>
					<l n="18" xml:id="chapter-536-div-536-l-16070">"wie sol ich beiten dises man?</l>
					<l n="19" xml:id="chapter-536-div-536-l-16071">wederz mac daz wæger sîn,</l>
					<l n="20" xml:id="chapter-536-div-536-l-16072">ze vuoz oder ûf dem pherdelîn?</l>
					<l n="21" xml:id="chapter-536-div-536-l-16073">wil er vollîch an mich varn,</l>
					<l n="22" xml:id="chapter-536-div-536-l-16074">daz er den poinder niht kan sparn,</l>
					<l n="23" xml:id="chapter-536-div-536-l-16075">er sol mich nider rîten.</l>
					<l n="24" xml:id="chapter-536-div-536-l-16076">wes mac sîn ors dâ bîten,</l>
					<l n="25" xml:id="chapter-536-div-536-l-16077">ez enstrûche ouch über daz runzît?</l>
					<l n="26" xml:id="chapter-536-div-536-l-16078">wil er mir denne bieten strît</l>
					<l n="27" xml:id="chapter-536-div-536-l-16079">aldâ wir beide sîn ze vuoz,</l>
					<l n="28" xml:id="chapter-536-div-536-l-16080">ob mir halt nimmer würde ir gruoz,</l>
					<l n="29" xml:id="chapter-536-div-536-l-16081">diu mich dises strîtes hât gewert,</l>
					<l n="30" xml:id="chapter-536-div-536-l-16082">ich gibe im strît, ob er des gert."</l>
				</div>
			</div>
			<div n="537" xml:id="chapter-537" type="chapter" data-level="1">
				<div xml:id="chapter-537-div-537" data-level="2">
					<l n="1" xml:id="chapter-537-div-537-l-16083">nû, diz was unwendec.</l>
					<l n="2" xml:id="chapter-537-div-537-l-16084">der komende was genendec:</l>
					<l n="3" xml:id="chapter-537-div-537-l-16085">alsô was ouch der dâ beite.</l>
					<l n="4" xml:id="chapter-537-div-537-l-16086">zer tjost er sich bereite:</l>
					<l n="5" xml:id="chapter-537-div-537-l-16087">dô sazte er die glævîn</l>
					<l n="6" xml:id="chapter-537-div-537-l-16088">vorne ûf des satels vilzelîn,</l>
					<l n="7" xml:id="chapter-537-div-537-l-16089">des Gâwân vor hete erdâht.</l>
					<l n="8" xml:id="chapter-537-div-537-l-16090">sus wart ir beider tjoste brâht:</l>
					<l n="9" xml:id="chapter-537-div-537-l-16091">diu tjost ieweder sper zebrach,</l>
					<l n="10" xml:id="chapter-537-div-537-l-16092">daz man die helde ligen sach.</l>
					<l n="11" xml:id="chapter-537-div-537-l-16093">dô strûchte der baz geriten man,</l>
					<l n="12" xml:id="chapter-537-div-537-l-16094">daz er und mîn her Gâwân</l>
					<l n="13" xml:id="chapter-537-div-537-l-16095">ûf den bluomen lâgen.</l>
					<l n="14" xml:id="chapter-537-div-537-l-16096">wes si dô beide phlâgen?</l>
					<l n="15" xml:id="chapter-537-div-537-l-16097">ûf springens mit den swerten.</l>
					<l n="16" xml:id="chapter-537-div-537-l-16098">si beide strîtes gerten.</l>
					<l n="17" xml:id="chapter-537-div-537-l-16099">die schilte wâren unvermiten:</l>
					<l n="18" xml:id="chapter-537-div-537-l-16100">die wurden alsô hin gesniten,</l>
					<l n="19" xml:id="chapter-537-div-537-l-16101">ir beleip in lützel vor der hant,</l>
					<l n="20" xml:id="chapter-537-div-537-l-16102">wan der schilt ist immer strîtes phant.</l>
					<l n="21" xml:id="chapter-537-div-537-l-16103">man sach dâ blicke und helmes viur.</l>
					<l n="22" xml:id="chapter-537-div-537-l-16104">ir megets im jehen vür âventiur,</l>
					<l n="23" xml:id="chapter-537-div-537-l-16105">swen got den sic dan læzet tragen:</l>
					<l n="24" xml:id="chapter-537-div-537-l-16106">der muoz vil prîses ê bejagen.</l>
					<l n="25" xml:id="chapter-537-div-537-l-16107">sus tûrten si mit strîte</l>
					<l n="26" xml:id="chapter-537-div-537-l-16108">ûf des angers wîte:</l>
					<l n="27" xml:id="chapter-537-div-537-l-16109">es wæren müede zwêne smide,</l>
					<l n="28" xml:id="chapter-537-div-537-l-16110">ob si halt heten starker lide,</l>
					<l n="29" xml:id="chapter-537-div-537-l-16111">von alsô manegen grôzen slage.</l>
					<l n="30" xml:id="chapter-537-div-537-l-16112">sus rungen si nâch prîses bejage.</l>
				</div>
			</div>
			<div n="538" xml:id="chapter-538" type="chapter" data-level="1">
				<div xml:id="chapter-538-div-538" data-level="2">
					<l n="1" xml:id="chapter-538-div-538-l-16113">wer solde si drum prîsen,</l>
					<l n="2" xml:id="chapter-538-div-538-l-16114">daz die unwîsen</l>
					<l n="3" xml:id="chapter-538-div-538-l-16115">striten âne schulde,</l>
					<l n="4" xml:id="chapter-538-div-538-l-16116">niwan durch prîses hulde</l>
					<l n="5" xml:id="chapter-538-div-538-l-16117">(si enheten niht ze teilen)</l>
					<l n="6" xml:id="chapter-538-div-538-l-16118">âne nôt ir leben ze veilen?</l>
					<l n="7" xml:id="chapter-538-div-538-l-16119">ietweder ûf den andern jach,</l>
					<l n="8" xml:id="chapter-538-div-538-l-16120">daz er die schulde nie gesach.</l>
					<l n="9" xml:id="chapter-538-div-538-l-16121">Gâwân kunde ringen</l>
					<l n="10" xml:id="chapter-538-div-538-l-16122">und mit dem swanke twingen:</l>
					<l n="11" xml:id="chapter-538-div-538-l-16123">swem er daz swert undergienc</l>
					<l n="12" xml:id="chapter-538-div-538-l-16124">und in mit armen zim gevienc,</l>
					<l n="13" xml:id="chapter-538-div-538-l-16125">den twanc er swes er wolde.</l>
					<l n="14" xml:id="chapter-538-div-538-l-16126">sît er sich wern solde,</l>
					<l n="15" xml:id="chapter-538-div-538-l-16127">dô gebârte er werlîche.</l>
					<l n="16" xml:id="chapter-538-div-538-l-16128">der werde muotes rîche</l>
					<l n="17" xml:id="chapter-538-div-538-l-16129">begreif den jungen ellenthaft,</l>
					<l n="18" xml:id="chapter-538-div-538-l-16130">der ouch hete manlîche kraft:</l>
					<l n="19" xml:id="chapter-538-div-538-l-16131">er warf in balde under sich.</l>
					<l n="20" xml:id="chapter-538-div-538-l-16132">er sprach hin zim: "helt, nû gich,</l>
					<l n="21" xml:id="chapter-538-div-538-l-16133">wellestû genesen, sicherheit."</l>
					<l n="22" xml:id="chapter-538-div-538-l-16134">der bete volge unbereit</l>
					<l n="23" xml:id="chapter-538-div-538-l-16135">was Lischois der dâ unden lac,</l>
					<l n="24" xml:id="chapter-538-div-538-l-16136">wande er nie sicherheit gephlac.</l>
					<l n="25" xml:id="chapter-538-div-538-l-16137">daz dûhte in wunderlîch genuoc,</l>
					<l n="26" xml:id="chapter-538-div-538-l-16138">daz iemen die hant getruoc,</l>
					<l n="27" xml:id="chapter-538-div-538-l-16139">diu in solde überkomen</l>
					<l n="28" xml:id="chapter-538-div-538-l-16140">daz nie wart von im genomen,</l>
					<l n="29" xml:id="chapter-538-div-538-l-16141">betwungenlîchiu sicherheit,</l>
					<l n="30" xml:id="chapter-538-div-538-l-16142">der sîn hant ê vil erstreit.</l>
				</div>
			</div>
			<div n="539" xml:id="chapter-539" type="chapter" data-level="1">
				<div xml:id="chapter-539-div-539" data-level="2">
					<l n="1" xml:id="chapter-539-div-539-l-16143">swiez dâ was ergangen,</l>
					<l n="2" xml:id="chapter-539-div-539-l-16144">er hete vil emphangen</l>
					<l n="3" xml:id="chapter-539-div-539-l-16145">des er niht vürbaz wolde geben:</l>
					<l n="4" xml:id="chapter-539-div-539-l-16146">vür sicherheit bôt er sîn leben</l>
					<l n="5" xml:id="chapter-539-div-539-l-16147">und jach, swaz im geschæhe,</l>
					<l n="6" xml:id="chapter-539-div-539-l-16148">daz er niemêr verjæhe</l>
					<l n="7" xml:id="chapter-539-div-539-l-16149">sicherheit durch twingen.</l>
					<l n="8" xml:id="chapter-539-div-539-l-16150">mit dem tôde wolde er dingen.</l>
					<l n="9" xml:id="chapter-539-div-539-l-16151">dô sprach der unde ligende:</l>
					<l n="10" xml:id="chapter-539-div-539-l-16152">"bistû nû der gesigende?</l>
					<l n="11" xml:id="chapter-539-div-539-l-16153">des phlac ich dô got wolde</l>
					<l n="12" xml:id="chapter-539-div-539-l-16154">und ich prîs haben solde:</l>
					<l n="13" xml:id="chapter-539-div-539-l-16155">nû hât mîn prîs ein ende</l>
					<l n="14" xml:id="chapter-539-div-539-l-16156">von dîner werden hende.</l>
					<l n="15" xml:id="chapter-539-div-539-l-16157">swâ vreischet man oder wîp</l>
					<l n="16" xml:id="chapter-539-div-539-l-16158">daz überkomen ist mîn lîp,</l>
					<l n="17" xml:id="chapter-539-div-539-l-16159">des prîs sô hôhe ê swebete enbor,</l>
					<l n="18" xml:id="chapter-539-div-539-l-16160">sô stêt mir baz ein sterben vor,</l>
					<l n="19" xml:id="chapter-539-div-539-l-16161">ê mîne vriunt diz mære</l>
					<l n="20" xml:id="chapter-539-div-539-l-16162">so machen vreuden lære."</l>
					<l n="21" xml:id="chapter-539-div-539-l-16163">Gâwân warp sicherheit an in:</l>
					<l n="22" xml:id="chapter-539-div-539-l-16164">dô stuont sîn gir und al sîn sin</l>
					<l n="23" xml:id="chapter-539-div-539-l-16165">niwan ûf slîbes verderben</l>
					<l n="24" xml:id="chapter-539-div-539-l-16166">oder ûf ein gæhez sterben.</l>
					<l n="25" xml:id="chapter-539-div-539-l-16167">dô dâhte mîn her Gâwân:</l>
					<l n="26" xml:id="chapter-539-div-539-l-16168">"durch waz tœte ich disen man?</l>
					<l n="27" xml:id="chapter-539-div-539-l-16169">wolde er sus ze mînem gebote stên,</l>
					<l n="28" xml:id="chapter-539-div-539-l-16170">gesunt lieze ich in hinnen gên."</l>
					<l n="29" xml:id="chapter-539-div-539-l-16171">mit rede warp erz an in sô:</l>
					<l n="30" xml:id="chapter-539-div-539-l-16172">daz enwart niht gar geleistet dô.</l>
				</div>
			</div>
			<div n="540" xml:id="chapter-540" type="chapter" data-level="1">
				<div xml:id="chapter-540-div-540" data-level="2">
					<l n="1" xml:id="chapter-540-div-540-l-16173">ûf liez er doch den wîgant</l>
					<l n="2" xml:id="chapter-540-div-540-l-16174">âne gesicherte hant.</l>
					<l n="3" xml:id="chapter-540-div-540-l-16175">ietweder ûf die bluomen saz.</l>
					<l n="4" xml:id="chapter-540-div-540-l-16176">Gâwân sîns kummers niht vergaz,</l>
					<l n="5" xml:id="chapter-540-div-540-l-16177">daz sîn phert was sô kranc:</l>
					<l n="6" xml:id="chapter-540-div-540-l-16178">den wîsen lêrte sîn gedanc</l>
					<l n="7" xml:id="chapter-540-div-540-l-16179">daz er daz ors mit sporn rite</l>
					<l n="8" xml:id="chapter-540-div-540-l-16180">unz er versuochte sînen site.</l>
					<l n="9" xml:id="chapter-540-div-540-l-16181">daz was gewâpent wol vür strît:</l>
					<l n="10" xml:id="chapter-540-div-540-l-16182">phellel unde samît</l>
					<l n="11" xml:id="chapter-540-div-540-l-16183">was sîn ander kovertiur.</l>
					<l n="12" xml:id="chapter-540-div-540-l-16184">sît erz erwarp mit âventiur,</l>
					<l n="13" xml:id="chapter-540-div-540-l-16185">durch waz solde erz nû rîten niht,</l>
					<l n="14" xml:id="chapter-540-div-540-l-16186">sît ez ze rîten im geschiht?</l>
					<l n="15" xml:id="chapter-540-div-540-l-16187">er saz drûf: dô vuor ez sô,</l>
					<l n="16" xml:id="chapter-540-div-540-l-16188">sîner wîten sprünge er was al vrô.</l>
					<l n="17" xml:id="chapter-540-div-540-l-16189">dô sprach er: "bistûz Gringuljete,</l>
					<l n="18" xml:id="chapter-540-div-540-l-16190">daz ûrjans mit valscher bete,</l>
					<l n="19" xml:id="chapter-540-div-540-l-16191">er weiz wol wie, an mir erwarp,</l>
					<l n="20" xml:id="chapter-540-div-540-l-16192">dâ von iedoch sîn prîs verdarp?</l>
					<l n="21" xml:id="chapter-540-div-540-l-16193">wer hât dich sus gewâpent sider?</l>
					<l n="22" xml:id="chapter-540-div-540-l-16194">ob dûz bist, got hât dich wider</l>
					<l n="23" xml:id="chapter-540-div-540-l-16195">mir schône gesendet,</l>
					<l n="24" xml:id="chapter-540-div-540-l-16196">der dicke kummer wendet."</l>
					<l n="25" xml:id="chapter-540-div-540-l-16197">er erbeizte drabe, ein marc er vant:</l>
					<l n="26" xml:id="chapter-540-div-540-l-16198">des grâles wâpen was gebrant,</l>
					<l n="27" xml:id="chapter-540-div-540-l-16199">ein turteltûbe, an sînen buoc.</l>
					<l n="28" xml:id="chapter-540-div-540-l-16200">Lehelîn zer tjoste sluoc</l>
					<l n="29" xml:id="chapter-540-div-540-l-16201">drûf den von Prienlascors.</l>
					<l n="30" xml:id="chapter-540-div-540-l-16202">Oriluse wart diz ors,</l>
				</div>
			</div>
			<div n="541" xml:id="chapter-541" type="chapter" data-level="1">
				<div xml:id="chapter-541-div-541" data-level="2">
					<l n="1" xml:id="chapter-541-div-541-l-16203">der gap ez Gâwâne</l>
					<l n="2" xml:id="chapter-541-div-541-l-16204">ûf dem Plimizôles plâne.</l>
					<l n="3" xml:id="chapter-541-div-541-l-16205">hie kom sîn trûrec güete</l>
					<l n="4" xml:id="chapter-541-div-541-l-16206">aber wider in hôchgemüete,</l>
					<l n="5" xml:id="chapter-541-div-541-l-16207">wan daz in twanc ein riuwe</l>
					<l n="6" xml:id="chapter-541-div-541-l-16208">und dienestbæriu truiwe,</l>
					<l n="7" xml:id="chapter-541-div-541-l-16209">die er nâch sîner vrouwen truoc.</l>
					<l n="8" xml:id="chapter-541-div-541-l-16210">diu im doch smæhe erbôt genuoc,</l>
					<l n="9" xml:id="chapter-541-div-541-l-16211">nâch der jagete in sîn gedanc.</l>
					<l n="10" xml:id="chapter-541-div-541-l-16212">innen des der stolze Lischois spranc</l>
					<l n="11" xml:id="chapter-541-div-541-l-16213">dâ er ligen sach sîn eigen swert,</l>
					<l n="12" xml:id="chapter-541-div-541-l-16214">daz Gâwân der degen wert</l>
					<l n="13" xml:id="chapter-541-div-541-l-16215">mit strîte ûz sîner hende brach.</l>
					<l n="14" xml:id="chapter-541-div-541-l-16216">manec vrouwe ir ander strîten sach.</l>
					<l n="15" xml:id="chapter-541-div-541-l-16217">die schilte wâren sô gedigen,</l>
					<l n="16" xml:id="chapter-541-div-541-l-16218">ieweder liez den sînen ligen</l>
					<l n="17" xml:id="chapter-541-div-541-l-16219">und gâhten sus ze strîte.</l>
					<l n="18" xml:id="chapter-541-div-541-l-16220">ietweder kom bezîte</l>
					<l n="19" xml:id="chapter-541-div-541-l-16221">mit herzenlîcher mannes wer.</l>
					<l n="20" xml:id="chapter-541-div-541-l-16222">ob in saz vrouwen ein her</l>
					<l n="21" xml:id="chapter-541-div-541-l-16223">in den venstern ûf dem palas</l>
					<l n="22" xml:id="chapter-541-div-541-l-16224">und sâhen kamph der vor in was.</l>
					<l n="23" xml:id="chapter-541-div-541-l-16225">dô huop sich êrste niuwer zorn:</l>
					<l n="24" xml:id="chapter-541-div-541-l-16226">ietweder was sô hôch geborn,</l>
					<l n="25" xml:id="chapter-541-div-541-l-16227">daz sîn prîs unsanfte leit</l>
					<l n="26" xml:id="chapter-541-div-541-l-16228">ob in der ander überstreit.</l>
					<l n="27" xml:id="chapter-541-div-541-l-16229">helme und ir swert liten nôt:</l>
					<l n="28" xml:id="chapter-541-div-541-l-16230">diu wâren ir schilte vür den tôt.</l>
					<l n="29" xml:id="chapter-541-div-541-l-16231">swer dâ der helde strîten sach,</l>
					<l n="30" xml:id="chapter-541-div-541-l-16232">ich wæne ers in vür kummer jach.</l>
				</div>
			</div>
			<div n="542" xml:id="chapter-542" type="chapter" data-level="1">
				<div xml:id="chapter-542-div-542" data-level="2">
					<l n="1" xml:id="chapter-542-div-542-l-16233">Lischois Gwelljus</l>
					<l n="2" xml:id="chapter-542-div-542-l-16234">der junge süeze warp alsus:</l>
					<l n="3" xml:id="chapter-542-div-542-l-16235">vrecheit und ellenthaftiu tât,</l>
					<l n="4" xml:id="chapter-542-div-542-l-16236">daz was sîns hôhen herzen rât.</l>
					<l n="5" xml:id="chapter-542-div-542-l-16237">er vrumte manegen snellen swanc.</l>
					<l n="6" xml:id="chapter-542-div-542-l-16238">dicke er von Gâwâne spranc</l>
					<l n="7" xml:id="chapter-542-div-542-l-16239">und aber wider sêre ûf in.</l>
					<l n="8" xml:id="chapter-542-div-542-l-16240">Gâwân truoc stætlîchen sin,</l>
					<l n="9" xml:id="chapter-542-div-542-l-16241">er dâhte: "ergrîfe ich dich ze mir,</l>
					<l n="10" xml:id="chapter-542-div-542-l-16242">ich sols vil gar gelônen dir."</l>
					<l n="11" xml:id="chapter-542-div-542-l-16243">man sach dâ viurs blicke</l>
					<l n="12" xml:id="chapter-542-div-542-l-16244">und diu swert ûf werfen dicke</l>
					<l n="13" xml:id="chapter-542-div-542-l-16245">ûz ellenthaften henden.</l>
					<l n="14" xml:id="chapter-542-div-542-l-16246">si begunden ein ander wenden</l>
					<l n="15" xml:id="chapter-542-div-542-l-16247">neben, vür und hinder sich.</l>
					<l n="16" xml:id="chapter-542-div-542-l-16248">âne nôt was ir gerich:</l>
					<l n="17" xml:id="chapter-542-div-542-l-16249">si möhtenz âne strîten lân.</l>
					<l n="18" xml:id="chapter-542-div-542-l-16250">dô begreif in mîn her Gâwân,</l>
					<l n="19" xml:id="chapter-542-div-542-l-16251">er warf in under sich mit kraft.</l>
					<l n="20" xml:id="chapter-542-div-542-l-16252">mit halsen solh geselleschaft</l>
					<l n="21" xml:id="chapter-542-div-542-l-16253">müeze mich vermîden:</l>
					<l n="22" xml:id="chapter-542-div-542-l-16254">ich enmöhte ir niht erlîden.</l>
					<l n="23" xml:id="chapter-542-div-542-l-16255">Gâwân bat sicherheite:</l>
					<l n="24" xml:id="chapter-542-div-542-l-16256">der was als unbereite</l>
					<l n="25" xml:id="chapter-542-div-542-l-16257">Lischois der dâ unden lac.</l>
					<l n="26" xml:id="chapter-542-div-542-l-16258">als dô er von êrste strîtes phlac,</l>
					<l n="27" xml:id="chapter-542-div-542-l-16259">er sprach: "dû sûmes dich âne nôt.</l>
					<l n="28" xml:id="chapter-542-div-542-l-16260">vür sicherheit gibe ich den tôt:</l>
					<l n="29" xml:id="chapter-542-div-542-l-16261">lâz enden dîne werden hant</l>
					<l n="30" xml:id="chapter-542-div-542-l-16262">swaz mir ie prîses wart bekant.</l>
				</div>
			</div>
			<div n="543" xml:id="chapter-543" type="chapter" data-level="1">
				<div xml:id="chapter-543-div-543" data-level="2">
					<l n="1" xml:id="chapter-543-div-543-l-16263">vor gote ich bin vervluochet,</l>
					<l n="2" xml:id="chapter-543-div-543-l-16264">mîns prîses er nimmer ruochet.</l>
					<l n="3" xml:id="chapter-543-div-543-l-16265">durch Orgelûsen minne,</l>
					<l n="4" xml:id="chapter-543-div-543-l-16266">der edeln herzoginne,</l>
					<l n="5" xml:id="chapter-543-div-543-l-16267">muoste mir manec werder man</l>
					<l n="6" xml:id="chapter-543-div-543-l-16268">sînen prîs ze mînen handen lân:</l>
					<l n="7" xml:id="chapter-543-div-543-l-16269">dû maht vil prîses erben,</l>
					<l n="8" xml:id="chapter-543-div-543-l-16270">ob dû mich kans ersterben."</l>
					<l n="9" xml:id="chapter-543-div-543-l-16271">dô dâhte des künec Lôtes sun:</l>
					<l n="10" xml:id="chapter-543-div-543-l-16272">"deiswâr ich ensol alsô niht tuon.</l>
					<l n="11" xml:id="chapter-543-div-543-l-16273">sô verlür ich prîses hulde,</l>
					<l n="12" xml:id="chapter-543-div-543-l-16274">erslüege ich âne schulde</l>
					<l n="13" xml:id="chapter-543-div-543-l-16275">disen küenen helt unverzaget.</l>
					<l n="14" xml:id="chapter-543-div-543-l-16276">in hât ir minne ûf mich gejaget,</l>
					<l n="15" xml:id="chapter-543-div-543-l-16277">der minne mich ouch twinget</l>
					<l n="16" xml:id="chapter-543-div-543-l-16278">und mir vil kummers bringet:</l>
					<l n="17" xml:id="chapter-543-div-543-l-16279">wan lâze ich in durch si genesen?</l>
					<l n="18" xml:id="chapter-543-div-543-l-16280">ob mîn teil an ir sol wesen,</l>
					<l n="19" xml:id="chapter-543-div-543-l-16281">des enmac er niht erwenden,</l>
					<l n="20" xml:id="chapter-543-div-543-l-16282">sol mirz gelücke senden.</l>
					<l n="21" xml:id="chapter-543-div-543-l-16283">wære unser strît von ir gesehen,</l>
					<l n="22" xml:id="chapter-543-div-543-l-16284">ich wæne si müeste ouch mir des jehen</l>
					<l n="23" xml:id="chapter-543-div-543-l-16285">daz ich nâch minnen dienen kan."</l>
					<l n="24" xml:id="chapter-543-div-543-l-16286">dô sprach mîn her Gâwân:</l>
					<l n="25" xml:id="chapter-543-div-543-l-16287">"ich wil durch die herzogîn</l>
					<l n="26" xml:id="chapter-543-div-543-l-16288">dich bî dem leben lâzen sîn."</l>
					<l n="27" xml:id="chapter-543-div-543-l-16289">grôzer müede si niht vergâzen:</l>
					<l n="28" xml:id="chapter-543-div-543-l-16290">er liez in ûf, si sâzen</l>
					<l n="29" xml:id="chapter-543-div-543-l-16291">von ein ander verre.</l>
					<l n="30" xml:id="chapter-543-div-543-l-16292">dô kom des schiffes herre</l>
				</div>
			</div>
			<div n="544" xml:id="chapter-544" type="chapter" data-level="1">
				<div xml:id="chapter-544-div-544" data-level="2">
					<l n="1" xml:id="chapter-544-div-544-l-16293">von dem wazzer ûf daz lant.</l>
					<l n="2" xml:id="chapter-544-div-544-l-16294">er gienc und truoc ûf sîner hant</l>
					<l n="3" xml:id="chapter-544-div-544-l-16295">ein mûzersprinzelîn al grâ.</l>
					<l n="4" xml:id="chapter-544-div-544-l-16296">ez was sîn reht lêhen dâ,</l>
					<l n="5" xml:id="chapter-544-div-544-l-16297">swer tjostierte ûf dem plân,</l>
					<l n="6" xml:id="chapter-544-div-544-l-16298">daz er daz ors solde hân</l>
					<l n="7" xml:id="chapter-544-div-544-l-16299">jenes der dâ læge,</l>
					<l n="8" xml:id="chapter-544-div-544-l-16300">und disem der siges phlæge,</l>
					<l n="9" xml:id="chapter-544-div-544-l-16301">des hende solde er nîgen</l>
					<l n="10" xml:id="chapter-544-div-544-l-16302">und sînen prîs niht verswîgen.</l>
					<l n="11" xml:id="chapter-544-div-544-l-16303">sus zinste man im blüemîn velt.</l>
					<l n="12" xml:id="chapter-544-div-544-l-16304">daz was sîn beste huoben gelt</l>
					<l n="13" xml:id="chapter-544-div-544-l-16305">oder ob sîn mûzersprinzelîn</l>
					<l n="14" xml:id="chapter-544-div-544-l-16306">einen galandern lêrte pîn:</l>
					<l n="15" xml:id="chapter-544-div-544-l-16307">von anders nihtiu gienc sîn phluoc.</l>
					<l n="16" xml:id="chapter-544-div-544-l-16308">daz dûhte in urbor genuoc.</l>
					<l n="17" xml:id="chapter-544-div-544-l-16309">er was geborn von ritters art,</l>
					<l n="18" xml:id="chapter-544-div-544-l-16310">mit guoten zühten wol bewart.</l>
					<l n="19" xml:id="chapter-544-div-544-l-16311">er gienc zuo Gâwâne,</l>
					<l n="20" xml:id="chapter-544-div-544-l-16312">den zins von dem plâne</l>
					<l n="21" xml:id="chapter-544-div-544-l-16313">den iesch er zühteclîche.</l>
					<l n="22" xml:id="chapter-544-div-544-l-16314">Gâwân der ellens rîche</l>
					<l n="23" xml:id="chapter-544-div-544-l-16315">sprach: "herre, ich enwart nie koufman:</l>
					<l n="24" xml:id="chapter-544-div-544-l-16316">ir meget mich zolles wol erlân."</l>
					<l n="25" xml:id="chapter-544-div-544-l-16317">des schiffes herre wider sprach:</l>
					<l n="26" xml:id="chapter-544-div-544-l-16318">"herre, sô manec vrouwe sach</l>
					<l n="27" xml:id="chapter-544-div-544-l-16319">daz iu der prîs ist hie geschehen:</l>
					<l n="28" xml:id="chapter-544-div-544-l-16320">ir sult mir mînes rehtes jehen.</l>
					<l n="29" xml:id="chapter-544-div-544-l-16321">herre, tuot mir reht bekant:</l>
					<l n="30" xml:id="chapter-544-div-544-l-16322">ze rehter tjost hât iuwer hant</l>
				</div>
			</div>
			<div n="545" xml:id="chapter-545" type="chapter" data-level="1">
				<div xml:id="chapter-545-div-545" data-level="2">
					<l n="1" xml:id="chapter-545-div-545-l-16323">mir diz ors erworben</l>
					<l n="2" xml:id="chapter-545-div-545-l-16324">mit prîse al unverdorben,</l>
					<l n="3" xml:id="chapter-545-div-545-l-16325">wande iuwer hant in nider stach,</l>
					<l n="4" xml:id="chapter-545-div-545-l-16326">dem al diu werlt ie prîses jach</l>
					<l n="5" xml:id="chapter-545-div-545-l-16327">mit wârheit unz an disen tac.</l>
					<l n="6" xml:id="chapter-545-div-545-l-16328">iuwer prîs, sînhalp der gotes slac</l>
					<l n="7" xml:id="chapter-545-div-545-l-16329">im vreude hât entvüeret.</l>
					<l n="8" xml:id="chapter-545-div-545-l-16330">grôz sælde iuch hât gerüeret."</l>
					<l n="9" xml:id="chapter-545-div-545-l-16331">Gâwân sprach: "er stach mich nider:</l>
					<l n="10" xml:id="chapter-545-div-545-l-16332">des erholte ich mich sider.</l>
					<l n="11" xml:id="chapter-545-div-545-l-16333">sît man iu tjost verzinsen sol,</l>
					<l n="12" xml:id="chapter-545-div-545-l-16334">er mac iu zins geleisten wol.</l>
					<l n="13" xml:id="chapter-545-div-545-l-16335">herre, dort stêt ein runzît,</l>
					<l n="14" xml:id="chapter-545-div-545-l-16336">daz erwarp an mir sîn strît:</l>
					<l n="15" xml:id="chapter-545-div-545-l-16337">daz nemet, ob ir gebietet.</l>
					<l n="16" xml:id="chapter-545-div-545-l-16338">der sich dises orses nietet,</l>
					<l n="17" xml:id="chapter-545-div-545-l-16339">daz bin ich: ez muoz mich hinnen tragen,</l>
					<l n="18" xml:id="chapter-545-div-545-l-16340">soldet halt ir niemêr ors bejagen.</l>
					<l n="19" xml:id="chapter-545-div-545-l-16341">ir nennet reht: welt ir daz nemen,</l>
					<l n="20" xml:id="chapter-545-div-545-l-16342">sô endarf iuch nimmer des gezemen</l>
					<l n="21" xml:id="chapter-545-div-545-l-16343">daz ich ze vuoz hinnen gê.</l>
					<l n="22" xml:id="chapter-545-div-545-l-16344">wan daz tæte mir ze wê,</l>
					<l n="23" xml:id="chapter-545-div-545-l-16345">solde diz ors iuwer sîn:</l>
					<l n="24" xml:id="chapter-545-div-545-l-16346">daz was sô ledeclîche mîn</l>
					<l n="25" xml:id="chapter-545-div-545-l-16347">dennoch hiute morgen vruo.</l>
					<l n="26" xml:id="chapter-545-div-545-l-16348">woldet ir gemaches grîfen zuo,</l>
					<l n="27" xml:id="chapter-545-div-545-l-16349">sô ritet ir sanfter einen stap.</l>
					<l n="28" xml:id="chapter-545-div-545-l-16350">diz ors mir ledeclîchen gap</l>
					<l n="29" xml:id="chapter-545-div-545-l-16351">Orilus der Burgunjois:</l>
					<l n="30" xml:id="chapter-545-div-545-l-16352">ûrjans der vürste ûz Punturtois</l>
				</div>
			</div>
			<div n="546" xml:id="chapter-546" type="chapter" data-level="1">
				<div xml:id="chapter-546-div-546" data-level="2">
					<l n="1" xml:id="chapter-546-div-546-l-16353">eine wîle hete mirz verstoln.</l>
					<l n="2" xml:id="chapter-546-div-546-l-16354">einer mûlinne voln</l>
					<l n="3" xml:id="chapter-546-div-546-l-16355">möhtet ir noch ê gewinnen.</l>
					<l n="4" xml:id="chapter-546-div-546-l-16356">ich kan iuch anders minnen:</l>
					<l n="5" xml:id="chapter-546-div-546-l-16357">sît er iuch dunket alsô wert,</l>
					<l n="6" xml:id="chapter-546-div-546-l-16358">vür daz ors des ir hie gert</l>
					<l n="7" xml:id="chapter-546-div-546-l-16359">habet iu den man derz gein mir reit.</l>
					<l n="8" xml:id="chapter-546-div-546-l-16360">ist im daz liep oder leit,</l>
					<l n="9" xml:id="chapter-546-div-546-l-16361">dâ kêre ich mich wênec an."</l>
					<l n="10" xml:id="chapter-546-div-546-l-16362">dô vreute sich der schifman.</l>
					<l n="11" xml:id="chapter-546-div-546-l-16363">mit lachendem munde er sprach:</l>
					<l n="12" xml:id="chapter-546-div-546-l-16364">"sô rîche gâbe ich nie gesach,</l>
					<l n="13" xml:id="chapter-546-div-546-l-16365">swem si reht wære,</l>
					<l n="14" xml:id="chapter-546-div-546-l-16366">zemphâhene gebære.</l>
					<l n="15" xml:id="chapter-546-div-546-l-16367">doch, herre, welt irs sîn mîn wer,</l>
					<l n="16" xml:id="chapter-546-div-546-l-16368">übergolden ist mîn ger:</l>
					<l n="17" xml:id="chapter-546-div-546-l-16369">vür wâr sîn prîs was ie sô hel,</l>
					<l n="18" xml:id="chapter-546-div-546-l-16370">vünf hundert ors starc und snel</l>
					<l n="19" xml:id="chapter-546-div-546-l-16371">ungerne ich vür in næme,</l>
					<l n="20" xml:id="chapter-546-div-546-l-16372">wande ez mir niht gezæme.</l>
					<l n="21" xml:id="chapter-546-div-546-l-16373">welt ir mich machen rîche,</l>
					<l n="22" xml:id="chapter-546-div-546-l-16374">sô werbet ritterlîche:</l>
					<l n="23" xml:id="chapter-546-div-546-l-16375">meget irs sô gewaldec sîn,</l>
					<l n="24" xml:id="chapter-546-div-546-l-16376">antwurten in den kocken mîn,</l>
					<l n="25" xml:id="chapter-546-div-546-l-16377">sô kunnet ir werdekeit wol tuon."</l>
					<l n="26" xml:id="chapter-546-div-546-l-16378">dô sprach des künec Lôtes sun:</l>
					<l n="27" xml:id="chapter-546-div-546-l-16379">"beidiu drîn und dar vür</l>
					<l n="28" xml:id="chapter-546-div-546-l-16380">unz innerhalben iuwer tür</l>
					<l n="29" xml:id="chapter-546-div-546-l-16381">antwurte ich in iu gevangen."</l>
					<l n="30" xml:id="chapter-546-div-546-l-16382">"sô werdet ir wol emphangen"</l>
				</div>
			</div>
			<div n="547" xml:id="chapter-547" type="chapter" data-level="1">
				<div xml:id="chapter-547-div-547" data-level="2">
					<l n="1" xml:id="chapter-547-div-547-l-16383">sprach der schifman, des grôzer danc</l>
					<l n="2" xml:id="chapter-547-div-547-l-16384">was mit nîgen niht ze kranc.</l>
					<l n="3" xml:id="chapter-547-div-547-l-16385">dô sprach er: "lieber herre mîn,</l>
					<l n="4" xml:id="chapter-547-div-547-l-16386">dar zuo ruochet selbe sîn</l>
					<l n="5" xml:id="chapter-547-div-547-l-16387">mit mir hînte durch gemach.</l>
					<l n="6" xml:id="chapter-547-div-547-l-16388">grœzer êre nie geschach</l>
					<l n="7" xml:id="chapter-547-div-547-l-16389">deheinem verjen, mînem genôz:</l>
					<l n="8" xml:id="chapter-547-div-547-l-16390">man prüevet mirz vür sælde grôz,</l>
					<l n="9" xml:id="chapter-547-div-547-l-16391">behalde ich alsus werden man."</l>
					<l n="10" xml:id="chapter-547-div-547-l-16392">dô sprach mîn her Gâwân:</l>
					<l n="11" xml:id="chapter-547-div-547-l-16393">"des ir gert, des solde ich biten.</l>
					<l n="12" xml:id="chapter-547-div-547-l-16394">mich hât grôz müede überstriten,</l>
					<l n="13" xml:id="chapter-547-div-547-l-16395">daz mir ruowens wære nôt.</l>
					<l n="14" xml:id="chapter-547-div-547-l-16396">diu mir diz ungemach gebôt,</l>
					<l n="15" xml:id="chapter-547-div-547-l-16397">diu kan wol süeze siuren</l>
					<l n="16" xml:id="chapter-547-div-547-l-16398">und dem herzen vreude tiuren</l>
					<l n="17" xml:id="chapter-547-div-547-l-16399">und der sorgen machen rîche:</l>
					<l n="18" xml:id="chapter-547-div-547-l-16400">si lônet ungelîche.</l>
					<l n="19" xml:id="chapter-547-div-547-l-16401">ouwê vindenlîchiu vlust,</l>
					<l n="20" xml:id="chapter-547-div-547-l-16402">dû senkes mir die einen brust,</l>
					<l n="21" xml:id="chapter-547-div-547-l-16403">diu ê der hœhe gerte</l>
					<l n="22" xml:id="chapter-547-div-547-l-16404">dô mich got vreuden werte,</l>
					<l n="23" xml:id="chapter-547-div-547-l-16405">dâ lac ein herze unden:</l>
					<l n="24" xml:id="chapter-547-div-547-l-16406">ich wæne dast verswunden.</l>
					<l n="25" xml:id="chapter-547-div-547-l-16407">wâ sol ich nû trœsten holn,</l>
					<l n="26" xml:id="chapter-547-div-547-l-16408">muoz ich âne helfe doln</l>
					<l n="27" xml:id="chapter-547-div-547-l-16409">nâch minne alsolhe riuwe?</l>
					<l n="28" xml:id="chapter-547-div-547-l-16410">phliget si wîplîcher triuwe,</l>
					<l n="29" xml:id="chapter-547-div-547-l-16411">si sol mir vreude mêren,</l>
					<l n="30" xml:id="chapter-547-div-547-l-16412">diu mich kan sus versêren."</l>
				</div>
			</div>
			<div n="548" xml:id="chapter-548" type="chapter" data-level="1">
				<div xml:id="chapter-548-div-548" data-level="2">
					<l n="1" xml:id="chapter-548-div-548-l-16413">der schifman hôrte daz er ranc</l>
					<l n="2" xml:id="chapter-548-div-548-l-16414">mit sorge und daz in minne twanc.</l>
					<l n="3" xml:id="chapter-548-div-548-l-16415">dô sprach er: "herre, ez ist hie reht,</l>
					<l n="4" xml:id="chapter-548-div-548-l-16416">ûf dem plâne und in dem fôreht</l>
					<l n="5" xml:id="chapter-548-div-548-l-16417">und aldâ Clinschor herre ist,</l>
					<l n="6" xml:id="chapter-548-div-548-l-16418">zageheit noch manlîch list</l>
					<l n="7" xml:id="chapter-548-div-548-l-16419">gevüegentz anders niht wan sô:</l>
					<l n="8" xml:id="chapter-548-div-548-l-16420">hiute riuwec, morgen vrô.</l>
					<l n="9" xml:id="chapter-548-div-548-l-16421">ez ist iu lîhte unbekant,</l>
					<l n="10" xml:id="chapter-548-div-548-l-16422">gar âventiure ist al diz lant:</l>
					<l n="11" xml:id="chapter-548-div-548-l-16423">sus vert ez naht und ouch den tac.</l>
					<l n="12" xml:id="chapter-548-div-548-l-16424">bî manheit sælde helfen mac.</l>
					<l n="13" xml:id="chapter-548-div-548-l-16425">diu sunne kan sô nider stên:</l>
					<l n="14" xml:id="chapter-548-div-548-l-16426">herre, ir sult ze schiffe gên."</l>
					<l n="15" xml:id="chapter-548-div-548-l-16427">des bat in der schifman.</l>
					<l n="16" xml:id="chapter-548-div-548-l-16428">Lischoisen vuorte Gâwân</l>
					<l n="17" xml:id="chapter-548-div-548-l-16429">mit im dannen ûf den wâc:</l>
					<l n="18" xml:id="chapter-548-div-548-l-16430">gedulteclîch âne allen bâc</l>
					<l n="19" xml:id="chapter-548-div-548-l-16431">man den helt des volgen sach.</l>
					<l n="20" xml:id="chapter-548-div-548-l-16432">der verje zôch daz ors hin nâch.</l>
					<l n="21" xml:id="chapter-548-div-548-l-16433">sus vuoren si über an den stat.</l>
					<l n="22" xml:id="chapter-548-div-548-l-16434">der verje Gâwânen bat:</l>
					<l n="23" xml:id="chapter-548-div-548-l-16435">"sît selbe wirt in mînem hûs."</l>
					<l n="24" xml:id="chapter-548-div-548-l-16436">daz stuont alsô daz Artûs</l>
					<l n="25" xml:id="chapter-548-div-548-l-16437">ze Nantes, dâ er dicke saz,</l>
					<l n="26" xml:id="chapter-548-div-548-l-16438">niht möhte hân gebûwet baz.</l>
					<l n="27" xml:id="chapter-548-div-548-l-16439">dâ vuorte er Lischoisen în,</l>
					<l n="28" xml:id="chapter-548-div-548-l-16440">der wirt und daz gesinde sîn</l>
					<l n="29" xml:id="chapter-548-div-548-l-16441">sich des underwunden.</l>
					<l n="30" xml:id="chapter-548-div-548-l-16442">an den selben stunden</l>
				</div>
			</div>
			<div n="549" xml:id="chapter-549" type="chapter" data-level="1">
				<div xml:id="chapter-549-div-549" data-level="2">
					<l n="1" xml:id="chapter-549-div-549-l-16443">der wirt ze sîner tohter sprach:</l>
					<l n="2" xml:id="chapter-549-div-549-l-16444">"dû solt schaffen guot gemach</l>
					<l n="3" xml:id="chapter-549-div-549-l-16445">mînem herren der hie stêt.</l>
					<l n="4" xml:id="chapter-549-div-549-l-16446">ir zwei mit ein ander gêt.</l>
					<l n="5" xml:id="chapter-549-div-549-l-16447">nû diene im unverdrozzen:</l>
					<l n="6" xml:id="chapter-549-div-549-l-16448">wir hân sîn vil genozzen."</l>
					<l n="7" xml:id="chapter-549-div-549-l-16449">sînem sune bevalh er Gringuljeten.</l>
					<l n="8" xml:id="chapter-549-div-549-l-16450">des diu maget was gebeten,</l>
					<l n="9" xml:id="chapter-549-div-549-l-16451">mit grôzer zuht daz wart getân.</l>
					<l n="10" xml:id="chapter-549-div-549-l-16452">mit der megede Gâwân</l>
					<l n="11" xml:id="chapter-549-div-549-l-16453">ûf eine kemenâten gienc.</l>
					<l n="12" xml:id="chapter-549-div-549-l-16454">den estrîch al übervienc</l>
					<l n="13" xml:id="chapter-549-div-549-l-16455">niuwer binz und bluomen wol gevar</l>
					<l n="14" xml:id="chapter-549-div-549-l-16456">wâren drûf gesniten dar.</l>
					<l n="15" xml:id="chapter-549-div-549-l-16457">dâ entwâpende in diu süeze.</l>
					<l n="16" xml:id="chapter-549-div-549-l-16458">"got iu des danken müeze,"</l>
					<l n="17" xml:id="chapter-549-div-549-l-16459">sprach Gâwân," vrouwe, es ist mir nôt:</l>
					<l n="18" xml:id="chapter-549-div-549-l-16460">wan daz manz iu von hove gebôt,</l>
					<l n="19" xml:id="chapter-549-div-549-l-16461">sô dient ir mir ze sêre."</l>
					<l n="20" xml:id="chapter-549-div-549-l-16462">si sprach: "ich diene iu mêre,</l>
					<l n="21" xml:id="chapter-549-div-549-l-16463">herre, nâch iuwern hulden</l>
					<l n="22" xml:id="chapter-549-div-549-l-16464">dan von andern schulden."</l>
					<l n="23" xml:id="chapter-549-div-549-l-16465">des wirtes sun, ein knappe, truoc</l>
					<l n="24" xml:id="chapter-549-div-549-l-16466">senfter bette dar genuoc</l>
					<l n="25" xml:id="chapter-549-div-549-l-16467">an der want gein der tür.</l>
					<l n="26" xml:id="chapter-549-div-549-l-16468">ein teppech wart geleget dar vür,</l>
					<l n="27" xml:id="chapter-549-div-549-l-16469">dâ solde Gâwân sitzen.</l>
					<l n="28" xml:id="chapter-549-div-549-l-16470">der knappe truoc mit witzen</l>
					<l n="29" xml:id="chapter-549-div-549-l-16471">eine kultern sô gemâl</l>
					<l n="30" xml:id="chapter-549-div-549-l-16472">ûfz bette, von rôtem zindâl.</l>
				</div>
			</div>
			<div n="550" xml:id="chapter-550" type="chapter" data-level="1">
				<div xml:id="chapter-550-div-550" data-level="2">
					<l n="1" xml:id="chapter-550-div-550-l-16473">dem wirte ein bette ouch wart geleget.</l>
					<l n="2" xml:id="chapter-550-div-550-l-16474">dâ nâch ein ander knappe treget</l>
					<l n="3" xml:id="chapter-550-div-550-l-16475">dar vür tischlachen und brôt.</l>
					<l n="4" xml:id="chapter-550-div-550-l-16476">der wirt den beiden daz gebôt.</l>
					<l n="5" xml:id="chapter-550-div-550-l-16477">dâ gienc diu hûsvrouwe nâch:</l>
					<l n="6" xml:id="chapter-550-div-550-l-16478">dô diu Gâwânen sach,</l>
					<l n="7" xml:id="chapter-550-div-550-l-16479">si emphienc in herzenlîche.</l>
					<l n="8" xml:id="chapter-550-div-550-l-16480">si sprach: "ir hât uns rîche</l>
					<l n="9" xml:id="chapter-550-div-550-l-16481">nû alrêst gemachet:</l>
					<l n="10" xml:id="chapter-550-div-550-l-16482">herre, unser sælde wachet."</l>
					<l n="11" xml:id="chapter-550-div-550-l-16483">der wirt kom, zwazzer man dar truoc.</l>
					<l n="12" xml:id="chapter-550-div-550-l-16484">dô sich Gâwân getwuoc,</l>
					<l n="13" xml:id="chapter-550-div-550-l-16485">eine bete er niht vermeit,</l>
					<l n="14" xml:id="chapter-550-div-550-l-16486">er bat den wirt gesellekeit:</l>
					<l n="15" xml:id="chapter-550-div-550-l-16487">"lât mit mir ezzen dise maget."</l>
					<l n="16" xml:id="chapter-550-div-550-l-16488">"herre, ez ist si gar verdaget</l>
					<l n="17" xml:id="chapter-550-div-550-l-16489">daz si mit herren æze</l>
					<l n="18" xml:id="chapter-550-div-550-l-16490">oder in sô nâhe sæze:</l>
					<l n="19" xml:id="chapter-550-div-550-l-16491">si würde lîhte mir ze hêr.</l>
					<l n="20" xml:id="chapter-550-div-550-l-16492">doch habe wir iuwer genozzen mêr.</l>
					<l n="21" xml:id="chapter-550-div-550-l-16493">tohter, leiste al sîne ger:</l>
					<l n="22" xml:id="chapter-550-div-550-l-16494">des bin ich mit der volge wer."</l>
					<l n="23" xml:id="chapter-550-div-550-l-16495">diu süeze wart von scheme rôt,</l>
					<l n="24" xml:id="chapter-550-div-550-l-16496">doch tet si daz der wirt gebôt:</l>
					<l n="25" xml:id="chapter-550-div-550-l-16497">ze Gâwân saz vrou Bêne.</l>
					<l n="26" xml:id="chapter-550-div-550-l-16498">starker süne zwêne</l>
					<l n="27" xml:id="chapter-550-div-550-l-16499">hete der wirt ouch erzogen.</l>
					<l n="28" xml:id="chapter-550-div-550-l-16500">nû hete daz sprinzelîn ervlogen</l>
					<l n="29" xml:id="chapter-550-div-550-l-16501">des âbents drî galander:</l>
					<l n="30" xml:id="chapter-550-div-550-l-16502">die hiez er mit ein ander</l>
				</div>
			</div>
			<div n="551" xml:id="chapter-551" type="chapter" data-level="1">
				<div xml:id="chapter-551-div-551" data-level="2">
					<l n="1" xml:id="chapter-551-div-551-l-16503">Gâwân tragen alle drî</l>
					<l n="2" xml:id="chapter-551-div-551-l-16504">und eine salsen dâ bî.</l>
					<l n="3" xml:id="chapter-551-div-551-l-16505">diu juncvrouwe niht vermeit,</l>
					<l n="4" xml:id="chapter-551-div-551-l-16506">mit guoten zühten si sneit</l>
					<l n="5" xml:id="chapter-551-div-551-l-16507">Gâwân süeziu mursel</l>
					<l n="6" xml:id="chapter-551-div-551-l-16508">ûf einem blanken wastel</l>
					<l n="7" xml:id="chapter-551-div-551-l-16509">mit ir klâren henden.</l>
					<l n="8" xml:id="chapter-551-div-551-l-16510">dô sprach si: "ir sult senden</l>
					<l n="9" xml:id="chapter-551-div-551-l-16511">dirre gebrâten vogele einen</l>
					<l n="10" xml:id="chapter-551-div-551-l-16512">(wan si hât enkeinen),</l>
					<l n="11" xml:id="chapter-551-div-551-l-16513">herre, mîner muoter dar."</l>
					<l n="12" xml:id="chapter-551-div-551-l-16514">er sprach zer megede wol gevar,</l>
					<l n="13" xml:id="chapter-551-div-551-l-16515">daz er gerne ir willen tæte</l>
					<l n="14" xml:id="chapter-551-div-551-l-16516">dar an oder swes si bæte.</l>
					<l n="15" xml:id="chapter-551-div-551-l-16517">ein galander wart gesant</l>
					<l n="16" xml:id="chapter-551-div-551-l-16518">der wirtîn: Gâwânes hant</l>
					<l n="17" xml:id="chapter-551-div-551-l-16519">wart mit zühten vil genigen</l>
					<l n="18" xml:id="chapter-551-div-551-l-16520">und swirtes danken niht verswigen.</l>
					<l n="19" xml:id="chapter-551-div-551-l-16521">dô brâhte ein des wirtes sun</l>
					<l n="20" xml:id="chapter-551-div-551-l-16522">purzeln unde lâtûn</l>
					<l n="21" xml:id="chapter-551-div-551-l-16523">gebrochen in den vînæger.</l>
					<l n="22" xml:id="chapter-551-div-551-l-16524">ze grôzer kraft zunwæger</l>
					<l n="23" xml:id="chapter-551-div-551-l-16525">ist die lenge solhiu nar:</l>
					<l n="24" xml:id="chapter-551-div-551-l-16526">man wirt ir ouch niht wol gevar.</l>
					<l n="25" xml:id="chapter-551-div-551-l-16527">solh varwe tuot die wârheit kunt,</l>
					<l n="26" xml:id="chapter-551-div-551-l-16528">die man sloufet in den munt.</l>
					<l n="27" xml:id="chapter-551-div-551-l-16529">gestrichen varwe ûf daz vel</l>
					<l n="28" xml:id="chapter-551-div-551-l-16530">ist selten worden lobes hel.</l>
					<l n="29" xml:id="chapter-551-div-551-l-16531">swelh wîplîch herze ist stæte ganz,</l>
					<l n="30" xml:id="chapter-551-div-551-l-16532">ich wæne diu treget den besten glanz.</l>
				</div>
			</div>
			<div n="552" xml:id="chapter-552" type="chapter" data-level="1">
				<div xml:id="chapter-552-div-552" data-level="2">
					<l n="1" xml:id="chapter-552-div-552-l-16533">kunde Gâwân guoten willen zern,</l>
					<l n="2" xml:id="chapter-552-div-552-l-16534">des möhte er sich dâ wol nern:</l>
					<l n="3" xml:id="chapter-552-div-552-l-16535">nie muoter gunde ir kinde baz</l>
					<l n="4" xml:id="chapter-552-div-552-l-16536">dan im der wirt des brôt er az.</l>
					<l n="5" xml:id="chapter-552-div-552-l-16537">dô man den tisch hin dan emphienc</l>
					<l n="6" xml:id="chapter-552-div-552-l-16538">und dô diu wirtîn ûz gegienc,</l>
					<l n="7" xml:id="chapter-552-div-552-l-16539">vil bette man dar ûf dô treget.</l>
					<l n="8" xml:id="chapter-552-div-552-l-16540">diu wurden Gâwâne geleget.</l>
					<l n="9" xml:id="chapter-552-div-552-l-16541">einez was ein phlûmît,</l>
					<l n="10" xml:id="chapter-552-div-552-l-16542">des zieche ein grüener samît,</l>
					<l n="11" xml:id="chapter-552-div-552-l-16543">des niht von der hôhen art:</l>
					<l n="12" xml:id="chapter-552-div-552-l-16544">ez was ein samît bastart.</l>
					<l n="13" xml:id="chapter-552-div-552-l-16545">ein kulter wart des bettes dach,</l>
					<l n="14" xml:id="chapter-552-div-552-l-16546">niht wan durch Gâwâns gemach,</l>
					<l n="15" xml:id="chapter-552-div-552-l-16547">mit einem phellel sunder golt</l>
					<l n="16" xml:id="chapter-552-div-552-l-16548">verre in heidenschaft geholt,</l>
					<l n="17" xml:id="chapter-552-div-552-l-16549">gesteppet ûf palmât.</l>
					<l n="18" xml:id="chapter-552-div-552-l-16550">dar über zôch man linde wât,</l>
					<l n="19" xml:id="chapter-552-div-552-l-16551">zwei lîlachen snêvar.</l>
					<l n="20" xml:id="chapter-552-div-552-l-16552">man legete ein wanküssen dar</l>
					<l n="21" xml:id="chapter-552-div-552-l-16553">und der megede mantel einen,</l>
					<l n="22" xml:id="chapter-552-div-552-l-16554">hermîn niuwe reinen.</l>
					<l n="23" xml:id="chapter-552-div-552-l-16555">mit urloube erz undervienc,</l>
					<l n="24" xml:id="chapter-552-div-552-l-16556">der wirt, ê daz er slâfen gienc.</l>
					<l n="25" xml:id="chapter-552-div-552-l-16557">Gâwân al eine, ist mir gesaget,</l>
					<l n="26" xml:id="chapter-552-div-552-l-16558">beleip aldâ, mit im diu maget.</l>
					<l n="27" xml:id="chapter-552-div-552-l-16559">hete er iht hin zir gegert,</l>
					<l n="28" xml:id="chapter-552-div-552-l-16560">ich wæne si hetes in gewert.</l>
					<l n="29" xml:id="chapter-552-div-552-l-16561">er sol ouch slâfen, ob er mac.</l>
					<l n="30" xml:id="chapter-552-div-552-l-16562">got hüete sîn, sô kom der tac.</l>
				</div>
			</div>
			<div n="553" xml:id="chapter-553" type="chapter" data-level="1">
				<div xml:id="chapter-553-div-553" data-level="2">
					<l n="1" xml:id="chapter-553-div-553-l-16563">Grôz müede im zôch diu ougen zuo:</l>
					<l n="2" xml:id="chapter-553-div-553-l-16564">sus slief er unz des morgens vruo.</l>
					<l n="3" xml:id="chapter-553-div-553-l-16565">dô erwachte der wîgant.</l>
					<l n="4" xml:id="chapter-553-div-553-l-16566">einhalp der kemenâten want</l>
					<l n="5" xml:id="chapter-553-div-553-l-16567">vil venster hete, dâ vor glas.</l>
					<l n="6" xml:id="chapter-553-div-553-l-16568">der venster einez offen was</l>
					<l n="7" xml:id="chapter-553-div-553-l-16569">gein dem boumgarten:</l>
					<l n="8" xml:id="chapter-553-div-553-l-16570">dar în gienc er durch warten,</l>
					<l n="9" xml:id="chapter-553-div-553-l-16571">durch luft und durch der vogele sanc.</l>
					<l n="10" xml:id="chapter-553-div-553-l-16572">sîn sitzen wart dâ niht ze lanc,</l>
					<l n="11" xml:id="chapter-553-div-553-l-16573">er kôs ein burc, die er sâbents sach,</l>
					<l n="12" xml:id="chapter-553-div-553-l-16574">dô im diu âventiure geschach,</l>
					<l n="13" xml:id="chapter-553-div-553-l-16575">vil vrouwen ûf dem palas:</l>
					<l n="14" xml:id="chapter-553-div-553-l-16576">manegiu under in vil schœne was.</l>
					<l n="15" xml:id="chapter-553-div-553-l-16577">ez dûhte in ein wunder grôz,</l>
					<l n="16" xml:id="chapter-553-div-553-l-16578">daz die vrouwen niht verdrôz</l>
					<l n="17" xml:id="chapter-553-div-553-l-16579">ir wachens, daz si sliefen niht.</l>
					<l n="18" xml:id="chapter-553-div-553-l-16580">dennoch der tac was niht ze lieht.</l>
					<l n="19" xml:id="chapter-553-div-553-l-16581">er dâhte: "ich wil in zêren</l>
					<l n="20" xml:id="chapter-553-div-553-l-16582">mich an slâfen kêren."</l>
					<l n="21" xml:id="chapter-553-div-553-l-16583">wider an sîn bette er gienc.</l>
					<l n="22" xml:id="chapter-553-div-553-l-16584">der megede mantel übervienc</l>
					<l n="23" xml:id="chapter-553-div-553-l-16585">in: daz was sîn decke.</l>
					<l n="24" xml:id="chapter-553-div-553-l-16586">ob man in dâ iht wecke?</l>
					<l n="25" xml:id="chapter-553-div-553-l-16587">nein, daz wære dem wirte leit.</l>
					<l n="26" xml:id="chapter-553-div-553-l-16588">diu maget durch gesellekeit,</l>
					<l n="27" xml:id="chapter-553-div-553-l-16589">aldâ si vor ir muoter lac,</l>
					<l n="28" xml:id="chapter-553-div-553-l-16590">si brach ir slâf des si phlac</l>
					<l n="29" xml:id="chapter-553-div-553-l-16591">und gienc hin ûf zir gaste.</l>
					<l n="30" xml:id="chapter-553-div-553-l-16592">der slief dennoch al vaste.</l>
				</div>
			</div>
			<div n="554" xml:id="chapter-554" type="chapter" data-level="1">
				<div xml:id="chapter-554-div-554" data-level="2">
					<l n="1" xml:id="chapter-554-div-554-l-16593">diu maget ir dienstes niht vergaz:</l>
					<l n="2" xml:id="chapter-554-div-554-l-16594">vür des bette ûf den teppech saz</l>
					<l n="3" xml:id="chapter-554-div-554-l-16595">diu klâre juncvrouwe.</l>
					<l n="4" xml:id="chapter-554-div-554-l-16596">bî mir ich selten schouwe</l>
					<l n="5" xml:id="chapter-554-div-554-l-16597">daz mir âbents oder vruo</l>
					<l n="6" xml:id="chapter-554-div-554-l-16598">solh âventiure slîche zuo.</l>
					<l n="7" xml:id="chapter-554-div-554-l-16599">bî einer wîle Gâwân erwachte:</l>
					<l n="8" xml:id="chapter-554-div-554-l-16600">er sach an si und lachte</l>
					<l n="9" xml:id="chapter-554-div-554-l-16601">und sprach: "got halde iuch, vrouwelîn,</l>
					<l n="10" xml:id="chapter-554-div-554-l-16602">daz ir durch den willen mîn</l>
					<l n="11" xml:id="chapter-554-div-554-l-16603">iuwern slâf sus brechet</l>
					<l n="12" xml:id="chapter-554-div-554-l-16604">und an iu selber rechet</l>
					<l n="13" xml:id="chapter-554-div-554-l-16605">des ich niht hân gedienet gar."</l>
					<l n="14" xml:id="chapter-554-div-554-l-16606">dô sprach diu maget wol gevar:</l>
					<l n="15" xml:id="chapter-554-div-554-l-16607">"iuwers dienstes wil ich enbern.</l>
					<l n="16" xml:id="chapter-554-div-554-l-16608">ich ensol niwan hulde gern:</l>
					<l n="17" xml:id="chapter-554-div-554-l-16609">herre, gebietet über mich.</l>
					<l n="18" xml:id="chapter-554-div-554-l-16610">swaz ir gebietet, daz leiste ich.</l>
					<l n="19" xml:id="chapter-554-div-554-l-16611">al die mit mînem vater sint,</l>
					<l n="20" xml:id="chapter-554-div-554-l-16612">beidiu mîn muoter und ir kint</l>
					<l n="21" xml:id="chapter-554-div-554-l-16613">suln iuch ze herren immer hân:</l>
					<l n="22" xml:id="chapter-554-div-554-l-16614">sô liebe habet ir uns getân."</l>
					<l n="23" xml:id="chapter-554-div-554-l-16615">er sprach: "sît ir iht lange komen?</l>
					<l n="24" xml:id="chapter-554-div-554-l-16616">hete ich iuwer kunft ê vernomen,</l>
					<l n="25" xml:id="chapter-554-div-554-l-16617">daz wære mir liep durch vrâgen,</l>
					<l n="26" xml:id="chapter-554-div-554-l-16618">wolde iuch des niht betrâgen</l>
					<l n="27" xml:id="chapter-554-div-554-l-16619">daz ir mirz geruochet sagen.</l>
					<l n="28" xml:id="chapter-554-div-554-l-16620">ich hân in disen zwein tagen</l>
					<l n="29" xml:id="chapter-554-div-554-l-16621">vil vrouwen ob mir gesehen:</l>
					<l n="30" xml:id="chapter-554-div-554-l-16622">von den sult ir mir verjehen</l>
				</div>
			</div>
			<div n="555" xml:id="chapter-555" type="chapter" data-level="1">
				<div xml:id="chapter-555-div-555" data-level="2">
					<l n="1" xml:id="chapter-555-div-555-l-16623">durch iuwer güete, wer die sîn."</l>
					<l n="2" xml:id="chapter-555-div-555-l-16624">dô erschrac daz juncvrouwelîn</l>
					<l n="3" xml:id="chapter-555-div-555-l-16625">und sprach: "herre, nû vrâgets niht.</l>
					<l n="4" xml:id="chapter-555-div-555-l-16626">ich bin dius nimmer iu vergiht,</l>
					<l n="5" xml:id="chapter-555-div-555-l-16627">ich enkan iu niht von in gesagen:</l>
					<l n="6" xml:id="chapter-555-div-555-l-16628">ob ichz halt weiz, ich solz verdagen.</l>
					<l n="7" xml:id="chapter-555-div-555-l-16629">lâtz iu von mir niht swære</l>
					<l n="8" xml:id="chapter-555-div-555-l-16630">sîn und vrâget ander mære:</l>
					<l n="9" xml:id="chapter-555-div-555-l-16631">daz râte ich, welt ir volgen mir."</l>
					<l n="10" xml:id="chapter-555-div-555-l-16632">Gâwân sprach aber wider zir,</l>
					<l n="11" xml:id="chapter-555-div-555-l-16633">mit vrâge er gienc dem mære nâch</l>
					<l n="12" xml:id="chapter-555-div-555-l-16634">um al die vrouwen die er dâ sach</l>
					<l n="13" xml:id="chapter-555-div-555-l-16635">sitzende ûf dem palas.</l>
					<l n="14" xml:id="chapter-555-div-555-l-16636">diu maget wol sô getriuwe was,</l>
					<l n="15" xml:id="chapter-555-div-555-l-16637">daz si von herzen weinde</l>
					<l n="16" xml:id="chapter-555-div-555-l-16638">und grôze klage erscheinde.</l>
					<l n="17" xml:id="chapter-555-div-555-l-16639">dennoch was ez harte vruo:</l>
					<l n="18" xml:id="chapter-555-div-555-l-16640">innen des gienc ir vater zuo.</l>
					<l n="19" xml:id="chapter-555-div-555-l-16641">der liezez âne zürnen gar,</l>
					<l n="20" xml:id="chapter-555-div-555-l-16642">ob diu maget wol gevar</l>
					<l n="21" xml:id="chapter-555-div-555-l-16643">ihtes dâ wære betwungen</l>
					<l n="22" xml:id="chapter-555-div-555-l-16644">und ob dâ was gerungen:</l>
					<l n="23" xml:id="chapter-555-div-555-l-16645">dem gebârte si gelîche,</l>
					<l n="24" xml:id="chapter-555-div-555-l-16646">diu maget zühte rîche,</l>
					<l n="25" xml:id="chapter-555-div-555-l-16647">wande si dem bette nâhe saz.</l>
					<l n="26" xml:id="chapter-555-div-555-l-16648">daz liez ir vater âne haz.</l>
					<l n="27" xml:id="chapter-555-div-555-l-16649">dô sprach er: "tohter, weine et niht.</l>
					<l n="28" xml:id="chapter-555-div-555-l-16650">swaz in schimphe alsus geschiht,</l>
					<l n="29" xml:id="chapter-555-div-555-l-16651">ob daz von êrste bringet zorn,</l>
					<l n="30" xml:id="chapter-555-div-555-l-16652">derst schiere dâ nâch verkorn."</l>
				</div>
			</div>
			<div n="556" xml:id="chapter-556" type="chapter" data-level="1">
				<div xml:id="chapter-556-div-556" data-level="2">
					<l n="1" xml:id="chapter-556-div-556-l-16653">Gâwân sprach: "hiest niht geschehen,</l>
					<l n="2" xml:id="chapter-556-div-556-l-16654">wan des wir vor iu wellen jehen.</l>
					<l n="3" xml:id="chapter-556-div-556-l-16655">ich vrâcte dise maget ein teil:</l>
					<l n="4" xml:id="chapter-556-div-556-l-16656">daz dûhte si mîn unheil</l>
					<l n="5" xml:id="chapter-556-div-556-l-16657">und bat michs daz ichz lieze.</l>
					<l n="6" xml:id="chapter-556-div-556-l-16658">ob iuch des niht verdrieze,</l>
					<l n="7" xml:id="chapter-556-div-556-l-16659">sô lât mîn dienst um iuch bejagen,</l>
					<l n="8" xml:id="chapter-556-div-556-l-16660">wirt, daz ir mirz ruochet sagen,</l>
					<l n="9" xml:id="chapter-556-div-556-l-16661">um die vrouwen ob uns hie.</l>
					<l n="10" xml:id="chapter-556-div-556-l-16662">ich envriesch in al den landen nie</l>
					<l n="11" xml:id="chapter-556-div-556-l-16663">dâ man möhte schouwen</l>
					<l n="12" xml:id="chapter-556-div-556-l-16664">sô manege klâre vrouwen</l>
					<l n="13" xml:id="chapter-556-div-556-l-16665">mit sô liehtem gebende."</l>
					<l n="14" xml:id="chapter-556-div-556-l-16666">der wirt want sîne hende.</l>
					<l n="15" xml:id="chapter-556-div-556-l-16667">dô sprach er: "vrâgets niht durch got:</l>
					<l n="16" xml:id="chapter-556-div-556-l-16668">herre, dâst nôt ob aller nôt."</l>
					<l n="17" xml:id="chapter-556-div-556-l-16669">"sô muoz ich doch ir kummer klagen"</l>
					<l n="18" xml:id="chapter-556-div-556-l-16670">sprach Gâwân. "wirt, ir sult mir sagen,</l>
					<l n="19" xml:id="chapter-556-div-556-l-16671">war um ist iu mîn vrâgen leit?"</l>
					<l n="20" xml:id="chapter-556-div-556-l-16672">"herre, durch iuwer manheit.</l>
					<l n="21" xml:id="chapter-556-div-556-l-16673">kunnet ir vrâgen niht verbern,</l>
					<l n="22" xml:id="chapter-556-div-556-l-16674">sô welt ir lîhte vürbaz gern:</l>
					<l n="23" xml:id="chapter-556-div-556-l-16675">daz lêrt iuch herzen swære</l>
					<l n="24" xml:id="chapter-556-div-556-l-16676">und machet uns vreuden lære,</l>
					<l n="25" xml:id="chapter-556-div-556-l-16677">mich und elliu mîniu kint,</l>
					<l n="26" xml:id="chapter-556-div-556-l-16678">diu iu ze dienste erborn sint."</l>
					<l n="27" xml:id="chapter-556-div-556-l-16679">Gâwân sprach: "ir sult mirz sagen.</l>
					<l n="28" xml:id="chapter-556-div-556-l-16680">welt aber ir michz gar verdagen,</l>
					<l n="29" xml:id="chapter-556-div-556-l-16681">daz iuwer mære mich vergêt,</l>
					<l n="30" xml:id="chapter-556-div-556-l-16682">ich vreische iedoch wol wiez dâ stêt."</l>
				</div>
			</div>
			<div n="557" xml:id="chapter-557" type="chapter" data-level="1">
				<div xml:id="chapter-557-div-557" data-level="2">
					<l n="1" xml:id="chapter-557-div-557-l-16683">der wirt sprach mit triuwen:</l>
					<l n="2" xml:id="chapter-557-div-557-l-16684">"herre, sô muoz mich riuwen</l>
					<l n="3" xml:id="chapter-557-div-557-l-16685">daz iuch svrâgens niht bevilt.</l>
					<l n="4" xml:id="chapter-557-div-557-l-16686">ich wil iu lîhen einen schilt:</l>
					<l n="5" xml:id="chapter-557-div-557-l-16687">nû wâpent iuch ûf einen strît.</l>
					<l n="6" xml:id="chapter-557-div-557-l-16688">ze Terre Marveile ir sît,</l>
					<l n="7" xml:id="chapter-557-div-557-l-16689">Lît Marveile ist hie.</l>
					<l n="8" xml:id="chapter-557-div-557-l-16690">herre, ez wart versuochet nie</l>
					<l n="9" xml:id="chapter-557-div-557-l-16691">ûf Schastel Marveile diu nôt.</l>
					<l n="10" xml:id="chapter-557-div-557-l-16692">iuwer leben wil in den tôt.</l>
					<l n="11" xml:id="chapter-557-div-557-l-16693">ist iu âventiure bekant,</l>
					<l n="12" xml:id="chapter-557-div-557-l-16694">swaz ie gestreit iuwer hant,</l>
					<l n="13" xml:id="chapter-557-div-557-l-16695">daz was noch gar ein kindes spil:</l>
					<l n="14" xml:id="chapter-557-div-557-l-16696">nû næhent iu riuwebæriu zil."</l>
					<l n="15" xml:id="chapter-557-div-557-l-16697">Gâwân sprach: "mir wære leit,</l>
					<l n="16" xml:id="chapter-557-div-557-l-16698">ob mîn gemach âne arbeit</l>
					<l n="17" xml:id="chapter-557-div-557-l-16699">von disen vrouwen hinnen rite,</l>
					<l n="18" xml:id="chapter-557-div-557-l-16700">ich enversuochte ê baz ir site.</l>
					<l n="19" xml:id="chapter-557-div-557-l-16701">ich hân ouch ê von in vernomen:</l>
					<l n="20" xml:id="chapter-557-div-557-l-16702">sît ich sô nâhe nû bin komen,</l>
					<l n="21" xml:id="chapter-557-div-557-l-16703">mich ensol des niht betrâgen,</l>
					<l n="22" xml:id="chapter-557-div-557-l-16704">ich enwellez durch si wâgen."</l>
					<l n="23" xml:id="chapter-557-div-557-l-16705">der wirt mit triuwen klagete.</l>
					<l n="24" xml:id="chapter-557-div-557-l-16706">sînem gaste er dô sagete:</l>
					<l n="25" xml:id="chapter-557-div-557-l-16707">"aller kummer ist ein niht,</l>
					<l n="26" xml:id="chapter-557-div-557-l-16708">wan dem ze lîdene geschiht</l>
					<l n="27" xml:id="chapter-557-div-557-l-16709">disiu âventiure:</l>
					<l n="28" xml:id="chapter-557-div-557-l-16710">diust scharph und ungehiure</l>
					<l n="29" xml:id="chapter-557-div-557-l-16711">vür wâr und âne liegen.</l>
					<l n="30" xml:id="chapter-557-div-557-l-16712">herre, ich enkan niht triegen."</l>
				</div>
			</div>
			<div n="558" xml:id="chapter-558" type="chapter" data-level="1">
				<div xml:id="chapter-558-div-558" data-level="2">
					<l n="1" xml:id="chapter-558-div-558-l-16713">Gâwân der prîses erkande</l>
					<l n="2" xml:id="chapter-558-div-558-l-16714">an die vorhte sich niht wande.</l>
					<l n="3" xml:id="chapter-558-div-558-l-16715">er sprach: "nû gebet mir strîtes rât.</l>
					<l n="4" xml:id="chapter-558-div-558-l-16716">ob ir gebietet, ritters tât</l>
					<l n="5" xml:id="chapter-558-div-558-l-16717">sol ich hie leisten, ruochets got.</l>
					<l n="6" xml:id="chapter-558-div-558-l-16718">iuwern rât und iuwer gebot</l>
					<l n="7" xml:id="chapter-558-div-558-l-16719">wil ich immer gerne hân.</l>
					<l n="8" xml:id="chapter-558-div-558-l-16720">her wirt, ez wære missetân,</l>
					<l n="9" xml:id="chapter-558-div-558-l-16721">solde ich sus hinnen scheiden:</l>
					<l n="10" xml:id="chapter-558-div-558-l-16722">die lieben und die leiden</l>
					<l n="11" xml:id="chapter-558-div-558-l-16723">heten mich vür einen zagen."</l>
					<l n="12" xml:id="chapter-558-div-558-l-16724">alrêst der wirt begunde klagen,</l>
					<l n="13" xml:id="chapter-558-div-558-l-16725">wande im sô leide nie geschach.</l>
					<l n="14" xml:id="chapter-558-div-558-l-16726">hin ze sînem gaste er sprach:</l>
					<l n="15" xml:id="chapter-558-div-558-l-16727">"ob daz got erzeige</l>
					<l n="16" xml:id="chapter-558-div-558-l-16728">daz ir niht sît veige,</l>
					<l n="17" xml:id="chapter-558-div-558-l-16729">sô werdet ir herre dises landes:</l>
					<l n="18" xml:id="chapter-558-div-558-l-16730">swaz vrouwen hie stêt phandes,</l>
					<l n="19" xml:id="chapter-558-div-558-l-16731">die starkez wunder her betwanc,</l>
					<l n="20" xml:id="chapter-558-div-558-l-16732">daz noch nie ritters prîs erranc,</l>
					<l n="21" xml:id="chapter-558-div-558-l-16733">manec sarjant, edeliu ritterschaft,</l>
					<l n="22" xml:id="chapter-558-div-558-l-16734">ob die hie erlœset iuwer kraft,</l>
					<l n="23" xml:id="chapter-558-div-558-l-16735">sô sît ir prîses gehêret.</l>
					<l n="24" xml:id="chapter-558-div-558-l-16736">und hât iuch got wol gêret,</l>
					<l n="25" xml:id="chapter-558-div-558-l-16737">ir muget mit vreuden herre sîn</l>
					<l n="26" xml:id="chapter-558-div-558-l-16738">über manegen liehten schîn,</l>
					<l n="27" xml:id="chapter-558-div-558-l-16739">vrouwen von manegen landen.</l>
					<l n="28" xml:id="chapter-558-div-558-l-16740">wer jæhe iu des ze schanden,</l>
					<l n="29" xml:id="chapter-558-div-558-l-16741">ob ir hinnen schiedet alsus,</l>
					<l n="30" xml:id="chapter-558-div-558-l-16742">sît Lischois Gwelljus</l>
				</div>
			</div>
			<div n="559" xml:id="chapter-559" type="chapter" data-level="1">
				<div xml:id="chapter-559-div-559" data-level="2">
					<l n="1" xml:id="chapter-559-div-559-l-16743">iu sînen prîs hie lâzen hât?</l>
					<l n="2" xml:id="chapter-559-div-559-l-16744">der manege ritterlîche tât</l>
					<l n="3" xml:id="chapter-559-div-559-l-16745">gevrumet hât, der süeze</l>
					<l n="4" xml:id="chapter-559-div-559-l-16746">(von rehte ich in alsus grüeze),</l>
					<l n="5" xml:id="chapter-559-div-559-l-16747">mit ellen ist sîn ritterschaft:</l>
					<l n="6" xml:id="chapter-559-div-559-l-16748">sô manege tugent diu gotes kraft</l>
					<l n="7" xml:id="chapter-559-div-559-l-16749">in mannes herze nie gestiez,</l>
					<l n="8" xml:id="chapter-559-div-559-l-16750">âne îthêren von Gaheviez.</l>
					<l n="9" xml:id="chapter-559-div-559-l-16751">der îthêrên vor Nantes sluoc,</l>
					<l n="10" xml:id="chapter-559-div-559-l-16752">mîn schif in gestern über truoc.</l>
					<l n="11" xml:id="chapter-559-div-559-l-16753">er hât mir vünf ors gegeben</l>
					<l n="12" xml:id="chapter-559-div-559-l-16754">(got in mit sælden lâze leben),</l>
					<l n="13" xml:id="chapter-559-div-559-l-16755">diu herzogen und künege riten.</l>
					<l n="14" xml:id="chapter-559-div-559-l-16756">swaz er hât abe in erstriten,</l>
					<l n="15" xml:id="chapter-559-div-559-l-16757">daz wirt ze Pelrapeire gesaget:</l>
					<l n="16" xml:id="chapter-559-div-559-l-16758">ir sicherheit hât er bejaget.</l>
					<l n="17" xml:id="chapter-559-div-559-l-16759">sîn schilt treget maneger tjoste mâl.</l>
					<l n="18" xml:id="chapter-559-div-559-l-16760">er reit hie vorschen um den grâl."</l>
					<l n="19" xml:id="chapter-559-div-559-l-16761">Gâwân sprach: "war ist er komen?</l>
					<l n="20" xml:id="chapter-559-div-559-l-16762">saget mir, wirt, hât er vernomen,</l>
					<l n="21" xml:id="chapter-559-div-559-l-16763">dô er sô nâhe was hie bî,</l>
					<l n="22" xml:id="chapter-559-div-559-l-16764">waz disiu âventiure sî?"</l>
					<l n="23" xml:id="chapter-559-div-559-l-16765">"herre, er enhât es niht ervarn.</l>
					<l n="24" xml:id="chapter-559-div-559-l-16766">ich kunde mich des wol bewarn</l>
					<l n="25" xml:id="chapter-559-div-559-l-16767">daz ichs im zuo gewüege:</l>
					<l n="26" xml:id="chapter-559-div-559-l-16768">unvuoge ich danne trüege.</l>
					<l n="27" xml:id="chapter-559-div-559-l-16769">hetet ir selbe vrâgens niht erdâht,</l>
					<l n="28" xml:id="chapter-559-div-559-l-16770">nimmer wært irs innen brâht</l>
					<l n="29" xml:id="chapter-559-div-559-l-16771">von mir, waz hie mæres ist,</l>
					<l n="30" xml:id="chapter-559-div-559-l-16772">mit vorhten scharph ein strenger list.</l>
				</div>
			</div>
			<div n="560" xml:id="chapter-560" type="chapter" data-level="1">
				<div xml:id="chapter-560-div-560" data-level="2">
					<l n="1" xml:id="chapter-560-div-560-l-16773">welt ir niht erwinden,</l>
					<l n="2" xml:id="chapter-560-div-560-l-16774">mir und mînen kinden</l>
					<l n="3" xml:id="chapter-560-div-560-l-16775">geschach sô rehte leide nie,</l>
					<l n="4" xml:id="chapter-560-div-560-l-16776">ob ir den lîp verlieset hie.</l>
					<l n="5" xml:id="chapter-560-div-560-l-16777">sult aber ir prîs behalden</l>
					<l n="6" xml:id="chapter-560-div-560-l-16778">und dises landes walden,</l>
					<l n="7" xml:id="chapter-560-div-560-l-16779">sô hât mîn armuot ende.</l>
					<l n="8" xml:id="chapter-560-div-560-l-16780">ich getrûwe des iuwer hende,</l>
					<l n="9" xml:id="chapter-560-div-560-l-16781">si hœhe mich mit rîcheit.</l>
					<l n="10" xml:id="chapter-560-div-560-l-16782">mit vreuden liep âne leit</l>
					<l n="11" xml:id="chapter-560-div-560-l-16783">mac iuwer prîs hie erwerben,</l>
					<l n="12" xml:id="chapter-560-div-560-l-16784">sult ir niht ersterben.</l>
					<l n="13" xml:id="chapter-560-div-560-l-16785">nû wâpent iuch gein kummer grôz."</l>
					<l n="14" xml:id="chapter-560-div-560-l-16786">dennoch was Gâwân al blôz.</l>
					<l n="15" xml:id="chapter-560-div-560-l-16787">er sprach: "traget mir mîn harnas her."</l>
					<l n="16" xml:id="chapter-560-div-560-l-16788">der bete was der wirt sîn wer.</l>
					<l n="17" xml:id="chapter-560-div-560-l-16789">von vuoz ûf wâpende in dô gar</l>
					<l n="18" xml:id="chapter-560-div-560-l-16790">diu süeze maget wol gevar.</l>
					<l n="19" xml:id="chapter-560-div-560-l-16791">der wirt nâch dem orse gienc.</l>
					<l n="20" xml:id="chapter-560-div-560-l-16792">ein schilt an sîner wende hienc,</l>
					<l n="21" xml:id="chapter-560-div-560-l-16793">der dicke und alsô herte was,</l>
					<l n="22" xml:id="chapter-560-div-560-l-16794">dâ von doch Gâwân sît genas.</l>
					<l n="23" xml:id="chapter-560-div-560-l-16795">schilt und ors im wâren brâht.</l>
					<l n="24" xml:id="chapter-560-div-560-l-16796">der wirt was alsô bedâht,</l>
					<l n="25" xml:id="chapter-560-div-560-l-16797">daz er wider vür in stuont.</l>
					<l n="26" xml:id="chapter-560-div-560-l-16798">dô sprach er: "herre, ich tuon iu kunt</l>
					<l n="27" xml:id="chapter-560-div-560-l-16799">wie ir sult gebâren</l>
					<l n="28" xml:id="chapter-560-div-560-l-16800">gein iuwers verhes vâren.</l>
					<l n="29" xml:id="chapter-560-div-560-l-16801">mînen schilt sult ir tragen.</l>
					<l n="30" xml:id="chapter-560-div-560-l-16802">der enist durchstochen noch zeslagen,</l>
				</div>
			</div>
			<div n="561" xml:id="chapter-561" type="chapter" data-level="1">
				<div xml:id="chapter-561-div-561" data-level="2">
					<l n="1" xml:id="chapter-561-div-561-l-16803">wande ich strîte selten:</l>
					<l n="2" xml:id="chapter-561-div-561-l-16804">wes möhte er danne engelten?</l>
					<l n="3" xml:id="chapter-561-div-561-l-16805">herre, swenne ir ûf hin kumt,</l>
					<l n="4" xml:id="chapter-561-div-561-l-16806">ein dinc iu zem orse vrumt.</l>
					<l n="5" xml:id="chapter-561-div-561-l-16807">ein krâmære sitzet vor dem tor:</l>
					<l n="6" xml:id="chapter-561-div-561-l-16808">dem lât daz ors hie vor.</l>
					<l n="7" xml:id="chapter-561-div-561-l-16809">koufet um in, enruochet waz:</l>
					<l n="8" xml:id="chapter-561-div-561-l-16810">er behelt iuz ors deste baz,</l>
					<l n="9" xml:id="chapter-561-div-561-l-16811">ob irz im versetzet.</l>
					<l n="10" xml:id="chapter-561-div-561-l-16812">werdet ir niht geletzet,</l>
					<l n="11" xml:id="chapter-561-div-561-l-16813">ir muget daz ors gerne hân."</l>
					<l n="12" xml:id="chapter-561-div-561-l-16814">dô sprach mîn her Gâwân:</l>
					<l n="13" xml:id="chapter-561-div-561-l-16815">"sol ich niht zorse rîten în?"</l>
					<l n="14" xml:id="chapter-561-div-561-l-16816">"nein, herre. al der vrouwen schîn</l>
					<l n="15" xml:id="chapter-561-div-561-l-16817">ist vor iu verborgen:</l>
					<l n="16" xml:id="chapter-561-div-561-l-16818">sô næhet ez den sorgen.</l>
					<l n="17" xml:id="chapter-561-div-561-l-16819">den palas vindet ir eine:</l>
					<l n="18" xml:id="chapter-561-div-561-l-16820">weder grôz noch kleine</l>
					<l n="19" xml:id="chapter-561-div-561-l-16821">vindet ir niht daz dâ lebe.</l>
					<l n="20" xml:id="chapter-561-div-561-l-16822">sô waldes diu gotes gebe,</l>
					<l n="21" xml:id="chapter-561-div-561-l-16823">sô ir in die kemenâten gêt</l>
					<l n="22" xml:id="chapter-561-div-561-l-16824">dâ Lît Marveile stêt.</l>
					<l n="23" xml:id="chapter-561-div-561-l-16825">daz bette und die stollen sîn,</l>
					<l n="24" xml:id="chapter-561-div-561-l-16826">von Marroch der mahmumelîn,</l>
					<l n="25" xml:id="chapter-561-div-561-l-16827">des krône und al sîn rîcheit,</l>
					<l n="26" xml:id="chapter-561-div-561-l-16828">wære daz dar gein geleit,</l>
					<l n="27" xml:id="chapter-561-div-561-l-16829">dâ mite ez wære vergolden niht.</l>
					<l n="28" xml:id="chapter-561-div-561-l-16830">dar an ze lîden iu geschiht,</l>
					<l n="29" xml:id="chapter-561-div-561-l-16831">swaz got an iu wil meinen:</l>
					<l n="30" xml:id="chapter-561-div-561-l-16832">nâch vreude erz müeze erscheinen.</l>
				</div>
			</div>
			<div n="562" xml:id="chapter-562" type="chapter" data-level="1">
				<div xml:id="chapter-562-div-562" data-level="2">
					<l n="1" xml:id="chapter-562-div-562-l-16833">gedenket, herre, ob ir sît wert,</l>
					<l n="2" xml:id="chapter-562-div-562-l-16834">disen schilt und iuwer swert</l>
					<l n="3" xml:id="chapter-562-div-562-l-16835">lâzet ninder von iu komen.</l>
					<l n="4" xml:id="chapter-562-div-562-l-16836">sô ir wænt daz ende habe genomen</l>
					<l n="5" xml:id="chapter-562-div-562-l-16837">iuwer kummer grœzlîch</l>
					<l n="6" xml:id="chapter-562-div-562-l-16838">alrêst strîte ist er gelîch."</l>
					<l n="7" xml:id="chapter-562-div-562-l-16839">dô Gâwân ûf sîn ors gesaz,</l>
					<l n="8" xml:id="chapter-562-div-562-l-16840">diu maget wart an vreuden laz.</l>
					<l n="9" xml:id="chapter-562-div-562-l-16841">alle die dâ wâren klageten.</l>
					<l n="10" xml:id="chapter-562-div-562-l-16842">wênec si des verdageten.</l>
					<l n="11" xml:id="chapter-562-div-562-l-16843">er sprach zem wirte: "gan mirs got,</l>
					<l n="12" xml:id="chapter-562-div-562-l-16844">iuwer getriulîch urbot,</l>
					<l n="13" xml:id="chapter-562-div-562-l-16845">daz ir mîn sus phlâget,</l>
					<l n="14" xml:id="chapter-562-div-562-l-16846">geltes mich niht betrâget."</l>
					<l n="15" xml:id="chapter-562-div-562-l-16847">urloup er zer megede nam.</l>
					<l n="16" xml:id="chapter-562-div-562-l-16848">die grôzes jâmers wol gezam</l>
					<l n="17" xml:id="chapter-562-div-562-l-16849">(er reit hin), si klageten hie.</l>
					<l n="18" xml:id="chapter-562-div-562-l-16850">ob ir nû gerne hœret wie</l>
					<l n="19" xml:id="chapter-562-div-562-l-16851">Gâwâne dâ geschæhe,</l>
					<l n="20" xml:id="chapter-562-div-562-l-16852">deste gerner ichs iu verjæhe:</l>
					<l n="21" xml:id="chapter-562-div-562-l-16853">ich sage als ichz hân vernomen.</l>
					<l n="22" xml:id="chapter-562-div-562-l-16854">dô er was vür die porten komen,</l>
					<l n="23" xml:id="chapter-562-div-562-l-16855">er vant den krâmære</l>
					<l n="24" xml:id="chapter-562-div-562-l-16856">und des krâm niht lære.</l>
					<l n="25" xml:id="chapter-562-div-562-l-16857">dâ lac inne veile,</l>
					<l n="26" xml:id="chapter-562-div-562-l-16858">daz ichs wære der geile,</l>
					<l n="27" xml:id="chapter-562-div-562-l-16859">hete ich alsô rîche habe.</l>
					<l n="28" xml:id="chapter-562-div-562-l-16860">Gâwân vor im erbeizete abe.</l>
					<l n="29" xml:id="chapter-562-div-562-l-16861">sô rîchen market er nie gesach,</l>
					<l n="30" xml:id="chapter-562-div-562-l-16862">als im ze sehene aldâ geschach.</l>
				</div>
			</div>
			<div n="563" xml:id="chapter-563" type="chapter" data-level="1">
				<div xml:id="chapter-563-div-563" data-level="2">
					<l n="1" xml:id="chapter-563-div-563-l-16863">der krâm was ein samît,</l>
					<l n="2" xml:id="chapter-563-div-563-l-16864">vierecke, hôch und wît.</l>
					<l n="3" xml:id="chapter-563-div-563-l-16865">waz dar inne veiles læge?</l>
					<l n="4" xml:id="chapter-563-div-563-l-16866">derz mit gelte widerwæge,</l>
					<l n="5" xml:id="chapter-563-div-563-l-16867">der bâruc von Baldac</l>
					<l n="6" xml:id="chapter-563-div-563-l-16868">vergülte niht daz drinne lac,</l>
					<l n="7" xml:id="chapter-563-div-563-l-16869">alsô tæte der katolicô</l>
					<l n="8" xml:id="chapter-563-div-563-l-16870">von Ranculat: dô Kriechen sô</l>
					<l n="9" xml:id="chapter-563-div-563-l-16871">stuont daz man hort dar inne vant,</l>
					<l n="10" xml:id="chapter-563-div-563-l-16872">dâ vergültez niht des keisers hant</l>
					<l n="11" xml:id="chapter-563-div-563-l-16873">mit jener zweier stiure.</l>
					<l n="12" xml:id="chapter-563-div-563-l-16874">daz krâmgewant was tiure.</l>
					<l n="13" xml:id="chapter-563-div-563-l-16875">Gâwân sîn grüezen sprach</l>
					<l n="14" xml:id="chapter-563-div-563-l-16876">ze dem krâmære. dô er gesach</l>
					<l n="15" xml:id="chapter-563-div-563-l-16877">waz wunders dâ was veile,</l>
					<l n="16" xml:id="chapter-563-div-563-l-16878">nâch sîner mâze teile</l>
					<l n="17" xml:id="chapter-563-div-563-l-16879">bat im zeigen Gâwân</l>
					<l n="18" xml:id="chapter-563-div-563-l-16880">gürteln oder vürspan.</l>
					<l n="19" xml:id="chapter-563-div-563-l-16881">der krâmære sprach: "ich hân vür wâr</l>
					<l n="20" xml:id="chapter-563-div-563-l-16882">hie gesezzen manec jâr,</l>
					<l n="21" xml:id="chapter-563-div-563-l-16883">daz nie man getorste schouwen</l>
					<l n="22" xml:id="chapter-563-div-563-l-16884">(niht wan werde vrouwen)</l>
					<l n="23" xml:id="chapter-563-div-563-l-16885">waz in mînem krâme liget.</l>
					<l n="24" xml:id="chapter-563-div-563-l-16886">ob iuwer herze manheit phliget,</l>
					<l n="25" xml:id="chapter-563-div-563-l-16887">sô sît irs alles herre</l>
					<l n="26" xml:id="chapter-563-div-563-l-16888">(ez ist gevüeret verre),</l>
					<l n="27" xml:id="chapter-563-div-563-l-16889">habet ir den prîs an iuch genomen.</l>
					<l n="28" xml:id="chapter-563-div-563-l-16890">sît ir durch âventiure komen</l>
					<l n="29" xml:id="chapter-563-div-563-l-16891">her, sol iu gelingen</l>
					<l n="30" xml:id="chapter-563-div-563-l-16892">lîhte ir meget gedingen</l>
				</div>
			</div>
			<div n="564" xml:id="chapter-564" type="chapter" data-level="1">
				<div xml:id="chapter-564-div-564" data-level="2">
					<l n="1" xml:id="chapter-564-div-564-l-16893">um mich: swaz ich veiles hân,</l>
					<l n="2" xml:id="chapter-564-div-564-l-16894">daz ist iu gar dan undertân.</l>
					<l n="3" xml:id="chapter-564-div-564-l-16895">vart vürbaz, lâts walden got.</l>
					<l n="4" xml:id="chapter-564-div-564-l-16896">hât iuch Plippalinot</l>
					<l n="5" xml:id="chapter-564-div-564-l-16897">der verje her gewîset?</l>
					<l n="6" xml:id="chapter-564-div-564-l-16898">manec vrouwe prîset</l>
					<l n="7" xml:id="chapter-564-div-564-l-16899">iuwer komen in ditze lant,</l>
					<l n="8" xml:id="chapter-564-div-564-l-16900">ob si hie erlœset iuwer hant.</l>
					<l n="9" xml:id="chapter-564-div-564-l-16901">welt ir nâch âventiuren gên,</l>
					<l n="10" xml:id="chapter-564-div-564-l-16902">sô lât daz ors al stille stên:</l>
					<l n="11" xml:id="chapter-564-div-564-l-16903">des hüete ich, welt irz an mich lân."</l>
					<l n="12" xml:id="chapter-564-div-564-l-16904">dô sprach mîn her Gâwân:</l>
					<l n="13" xml:id="chapter-564-div-564-l-16905">"wærez in iuwern mâzen,</l>
					<l n="14" xml:id="chapter-564-div-564-l-16906">ich woldez iu gerne lâzen.</l>
					<l n="15" xml:id="chapter-564-div-564-l-16907">nû ensitze ich iuwer rîcheit:</l>
					<l n="16" xml:id="chapter-564-div-564-l-16908">sô rîchen marschalc ez erleit</l>
					<l n="17" xml:id="chapter-564-div-564-l-16909">nie, sît ich dar ûf gesaz."</l>
					<l n="18" xml:id="chapter-564-div-564-l-16910">der krâmære sprach âne allen haz:</l>
					<l n="19" xml:id="chapter-564-div-564-l-16911">"herre, ich selbe und al mîn habe</l>
					<l n="20" xml:id="chapter-564-div-564-l-16912">(waz möhte ich mêr nû sprechen drabe?)</l>
					<l n="21" xml:id="chapter-564-div-564-l-16913">ist iuwer: sult ir hie genesen,</l>
					<l n="22" xml:id="chapter-564-div-564-l-16914">wes möhte ich billîcher wesen?"</l>
					<l n="23" xml:id="chapter-564-div-564-l-16915">Gâwân sîn ellen lêrte,</l>
					<l n="24" xml:id="chapter-564-div-564-l-16916">ze vuoz er vürbaz kêrte</l>
					<l n="25" xml:id="chapter-564-div-564-l-16917">manlîche und unverzaget.</l>
					<l n="26" xml:id="chapter-564-div-564-l-16918">als ich iu ê hân gesaget,</l>
					<l n="27" xml:id="chapter-564-div-564-l-16919">er vant der bürge wîte,</l>
					<l n="28" xml:id="chapter-564-div-564-l-16920">daz ieslîch ir sîte</l>
					<l n="29" xml:id="chapter-564-div-564-l-16921">stuont mit bûwenlîcher wer.</l>
					<l n="30" xml:id="chapter-564-div-564-l-16922">vür allen sturm niht ein ber</l>
				</div>
			</div>
			<div n="565" xml:id="chapter-565" type="chapter" data-level="1">
				<div xml:id="chapter-565-div-565" data-level="2">
					<l n="1" xml:id="chapter-565-div-565-l-16923">gæbe si ze drîzec jâren,</l>
					<l n="2" xml:id="chapter-565-div-565-l-16924">ob man ir wolde vâren.</l>
					<l n="3" xml:id="chapter-565-div-565-l-16925">mitten drûf ein anger:</l>
					<l n="4" xml:id="chapter-565-div-565-l-16926">daz Lechvelt ist langer.</l>
					<l n="5" xml:id="chapter-565-div-565-l-16927">vil türne ob den zinnen stuont.</l>
					<l n="6" xml:id="chapter-565-div-565-l-16928">uns tuot diu âventiure kunt,</l>
					<l n="7" xml:id="chapter-565-div-565-l-16929">dô Gâwân den palas sach,</l>
					<l n="8" xml:id="chapter-565-div-565-l-16930">dem was alumme sîn dach</l>
					<l n="9" xml:id="chapter-565-div-565-l-16931">rehte als phâwîn gevider gar,</l>
					<l n="10" xml:id="chapter-565-div-565-l-16932">lieht gemâl und sô gevar,</l>
					<l n="11" xml:id="chapter-565-div-565-l-16933">weder regen noch der snê</l>
					<l n="12" xml:id="chapter-565-div-565-l-16934">entet des daches blicke wê.</l>
					<l n="13" xml:id="chapter-565-div-565-l-16935">innen er was gezieret</l>
					<l n="14" xml:id="chapter-565-div-565-l-16936">und wol gefeitieret,</l>
					<l n="15" xml:id="chapter-565-div-565-l-16937">der venster siule wol ergraben,</l>
					<l n="16" xml:id="chapter-565-div-565-l-16938">dar ûf gewelbe hôhe erhaben.</l>
					<l n="17" xml:id="chapter-565-div-565-l-16939">dar inne bette ein wunder</l>
					<l n="18" xml:id="chapter-565-div-565-l-16940">lac her und dar besunder,</l>
					<l n="19" xml:id="chapter-565-div-565-l-16941">kultern maneger slahte</l>
					<l n="20" xml:id="chapter-565-div-565-l-16942">lâgen drûf von rîcher ahte.</l>
					<l n="21" xml:id="chapter-565-div-565-l-16943">dâ wâren die vrouwen gesezzen.</l>
					<l n="22" xml:id="chapter-565-div-565-l-16944">die enheten niht vergezzen,</l>
					<l n="23" xml:id="chapter-565-div-565-l-16945">si enwæren dan gegangen.</l>
					<l n="24" xml:id="chapter-565-div-565-l-16946">von in wart niht emphangen</l>
					<l n="25" xml:id="chapter-565-div-565-l-16947">ir vreuden kunft, ir sælden tac,</l>
					<l n="26" xml:id="chapter-565-div-565-l-16948">der gar an Gâwâne lac.</l>
					<l n="27" xml:id="chapter-565-div-565-l-16949">müesten si in doch hân gesehen,</l>
					<l n="28" xml:id="chapter-565-div-565-l-16950">waz möhte in liebers sîn geschehen?</l>
					<l n="29" xml:id="chapter-565-div-565-l-16951">ir neheiniu daz tuon solde.</l>
					<l n="30" xml:id="chapter-565-div-565-l-16952">swie er in dienen wolde,</l>
				</div>
			</div>
			<div n="566" xml:id="chapter-566" type="chapter" data-level="1">
				<div xml:id="chapter-566-div-566" data-level="2">
					<l n="1" xml:id="chapter-566-div-566-l-16953">dâ wâren si doch unschuldec an.</l>
					<l n="2" xml:id="chapter-566-div-566-l-16954">dô gienc mîn her Gâwân</l>
					<l n="3" xml:id="chapter-566-div-566-l-16955">beidiu her unde dar.</l>
					<l n="4" xml:id="chapter-566-div-566-l-16956">er nam des palases war:</l>
					<l n="5" xml:id="chapter-566-div-566-l-16957">er sach an einer wende,</l>
					<l n="6" xml:id="chapter-566-div-566-l-16958">ich enweiz ze weder hende,</l>
					<l n="7" xml:id="chapter-566-div-566-l-16959">eine tüt wît offen stên,</l>
					<l n="8" xml:id="chapter-566-div-566-l-16960">dâ innerhalp im solde ergên</l>
					<l n="9" xml:id="chapter-566-div-566-l-16961">hôhes prîses erwerben</l>
					<l n="10" xml:id="chapter-566-div-566-l-16962">oder nâch dem prîse ersterben.</l>
					<l n="11" xml:id="chapter-566-div-566-l-16963">er gienc zer kemenâten în</l>
					<l n="12" xml:id="chapter-566-div-566-l-16964">(der was ir estrîches schîn</l>
					<l n="13" xml:id="chapter-566-div-566-l-16965">lûter, hæle als ein glas),</l>
					<l n="14" xml:id="chapter-566-div-566-l-16966">dâ Lît Marveile was,</l>
					<l n="15" xml:id="chapter-566-div-566-l-16967">daz bette von dem wunder.</l>
					<l n="16" xml:id="chapter-566-div-566-l-16968">vier schîben liefen drunder</l>
					<l n="17" xml:id="chapter-566-div-566-l-16969">von rubînen lieht sinewel,</l>
					<l n="18" xml:id="chapter-566-div-566-l-16970">daz der wint wart nie sô snel:</l>
					<l n="19" xml:id="chapter-566-div-566-l-16971">dâ wâren die stollen ûf gekloben.</l>
					<l n="20" xml:id="chapter-566-div-566-l-16972">den estrîch muoz ich iu loben:</l>
					<l n="21" xml:id="chapter-566-div-566-l-16973">von jaspis, von krisolde,</l>
					<l n="22" xml:id="chapter-566-div-566-l-16974">von sardîn, als er wolde,</l>
					<l n="23" xml:id="chapter-566-div-566-l-16975">Clinschor, der des erdâhte,</l>
					<l n="24" xml:id="chapter-566-div-566-l-16976">ûz manegem lande brâhte</l>
					<l n="25" xml:id="chapter-566-div-566-l-16977">sîn listeclîchiu wîsheit</l>
					<l n="26" xml:id="chapter-566-div-566-l-16978">werc daz hier an was geleit.</l>
					<l n="27" xml:id="chapter-566-div-566-l-16979">der estrîch was gar sô sleif,</l>
					<l n="28" xml:id="chapter-566-div-566-l-16980">daz Gâwân kûme aldâ begreif</l>
					<l n="29" xml:id="chapter-566-div-566-l-16981">mit den vuozen stiure.</l>
					<l n="30" xml:id="chapter-566-div-566-l-16982">er gienc nâch âventiure.</l>
				</div>
			</div>
			<div n="567" xml:id="chapter-567" type="chapter" data-level="1">
				<div xml:id="chapter-567-div-567" data-level="2">
					<l n="1" xml:id="chapter-567-div-567-l-16983">immer, alsô dicke er trat,</l>
					<l n="2" xml:id="chapter-567-div-567-l-16984">daz bette vuor von sîner stat,</l>
					<l n="3" xml:id="chapter-567-div-567-l-16985">dâz ê was gestanden.</l>
					<l n="4" xml:id="chapter-567-div-567-l-16986">Gâwâne wart enblanden</l>
					<l n="5" xml:id="chapter-567-div-567-l-16987">daz er den swæren schilt getruoc,</l>
					<l n="6" xml:id="chapter-567-div-567-l-16988">den im sîn wirt bevalh genuoc.</l>
					<l n="7" xml:id="chapter-567-div-567-l-16989">er dâhte: "wie kum ich ze dir?</l>
					<l n="8" xml:id="chapter-567-div-567-l-16990">wiltû wenken sus vor mir,</l>
					<l n="9" xml:id="chapter-567-div-567-l-16991">ich sol dich innen bringen,</l>
					<l n="10" xml:id="chapter-567-div-567-l-16992">ob ich dich mege erspringen."</l>
					<l n="11" xml:id="chapter-567-div-567-l-16993">dô gestuont im daz bette vor:</l>
					<l n="12" xml:id="chapter-567-div-567-l-16994">er huop sich zem sprunge enbor</l>
					<l n="13" xml:id="chapter-567-div-567-l-16995">und spranc rehte mitten dran.</l>
					<l n="14" xml:id="chapter-567-div-567-l-16996">die snelheit vreischet nimmer man,</l>
					<l n="15" xml:id="chapter-567-div-567-l-16997">wie daz bette her und dar sich stiez.</l>
					<l n="16" xml:id="chapter-567-div-567-l-16998">der vier wende deheine ez liez,</l>
					<l n="17" xml:id="chapter-567-div-567-l-16999">mit hurte an ieslîche ez swanc,</l>
					<l n="18" xml:id="chapter-567-div-567-l-17000">daz al diu burc dâ von erklanc.</l>
					<l n="19" xml:id="chapter-567-div-567-l-17001">sus reit er manegen poinder grôz.</l>
					<l n="20" xml:id="chapter-567-div-567-l-17002">swaz der doner ie gedôz</l>
					<l n="21" xml:id="chapter-567-div-567-l-17003">und al die pusûnære,</l>
					<l n="22" xml:id="chapter-567-div-567-l-17004">ob der êrste wære</l>
					<l n="23" xml:id="chapter-567-div-567-l-17005">bî dem jungesten dinne</l>
					<l n="24" xml:id="chapter-567-div-567-l-17006">und bliesen nâch gewinne,</l>
					<l n="25" xml:id="chapter-567-div-567-l-17007">ez endorfte niht mêr dâ krachen.</l>
					<l n="26" xml:id="chapter-567-div-567-l-17008">Gâwân muoste wachen,</l>
					<l n="27" xml:id="chapter-567-div-567-l-17009">swie er an dem bette læge.</l>
					<l n="28" xml:id="chapter-567-div-567-l-17010">wes der helt dô phlæge?</l>
					<l n="29" xml:id="chapter-567-div-567-l-17011">des galmes hete in sô bevilt,</l>
					<l n="30" xml:id="chapter-567-div-567-l-17012">daz er zucte über sich den schilt:</l>
				</div>
			</div>
			<div n="568" xml:id="chapter-568" type="chapter" data-level="1">
				<div xml:id="chapter-568-div-568" data-level="2">
					<l n="1" xml:id="chapter-568-div-568-l-17013">er lac und liez es walden</l>
					<l n="2" xml:id="chapter-568-div-568-l-17014">den der helfe hât behalden</l>
					<l n="3" xml:id="chapter-568-div-568-l-17015">und den der helfe nie verdrôz,</l>
					<l n="4" xml:id="chapter-568-div-568-l-17016">swer in sînem kummer grôz</l>
					<l n="5" xml:id="chapter-568-div-568-l-17017">helfe an in versuochen kan.</l>
					<l n="6" xml:id="chapter-568-div-568-l-17018">der wîse herzehafte man,</l>
					<l n="7" xml:id="chapter-568-div-568-l-17019">swâ dem kummer wirt bekant,</l>
					<l n="8" xml:id="chapter-568-div-568-l-17020">der rüefet an die hœsten hant,</l>
					<l n="9" xml:id="chapter-568-div-568-l-17021">wan diu treget helfe rîche</l>
					<l n="10" xml:id="chapter-568-div-568-l-17022">und hilfet im helfeclîche.</l>
					<l n="11" xml:id="chapter-568-div-568-l-17023">daz selbe ouch Gâwân dâ geschach.</l>
					<l n="12" xml:id="chapter-568-div-568-l-17024">dem er ie sîns prîses jach,</l>
					<l n="13" xml:id="chapter-568-div-568-l-17025">sînen krefteclîchen güeten,</l>
					<l n="14" xml:id="chapter-568-div-568-l-17026">den bat er sich behüeten.</l>
					<l n="15" xml:id="chapter-568-div-568-l-17027">nû gewan daz krachen ende,</l>
					<l n="16" xml:id="chapter-568-div-568-l-17028">sô daz die vier wende</l>
					<l n="17" xml:id="chapter-568-div-568-l-17029">gelîche wâren gemezzen dar,</l>
					<l n="18" xml:id="chapter-568-div-568-l-17030">aldâ daz bette wol gevar</l>
					<l n="19" xml:id="chapter-568-div-568-l-17031">an dem estrîche enmitten stuont.</l>
					<l n="20" xml:id="chapter-568-div-568-l-17032">dâ wart im grœzer angest kunt:</l>
					<l n="21" xml:id="chapter-568-div-568-l-17033">vünf hundert stapslingen</l>
					<l n="22" xml:id="chapter-568-div-568-l-17034">mit listeclîchen dingen</l>
					<l n="23" xml:id="chapter-568-div-568-l-17035">ze dem swanke wâren bereite.</l>
					<l n="24" xml:id="chapter-568-div-568-l-17036">der swanc gap in geleite</l>
					<l n="25" xml:id="chapter-568-div-568-l-17037">ûf daz bette aldâ er lac.</l>
					<l n="26" xml:id="chapter-568-div-568-l-17038">der schilt alsolher herte phlac,</l>
					<l n="27" xml:id="chapter-568-div-568-l-17039">daz ers emphant vil kleine.</l>
					<l n="28" xml:id="chapter-568-div-568-l-17040">ez wâren wazzersteine</l>
					<l n="29" xml:id="chapter-568-div-568-l-17041">sinewel unde hart:</l>
					<l n="30" xml:id="chapter-568-div-568-l-17042">etswâ der schilt doch dürkel wart.</l>
				</div>
			</div>
			<div n="569" xml:id="chapter-569" type="chapter" data-level="1">
				<div xml:id="chapter-569-div-569" data-level="2">
					<l n="1" xml:id="chapter-569-div-569-l-17043">die steine wâren ouch verbolt.</l>
					<l n="2" xml:id="chapter-569-div-569-l-17044">er hete selten ê gedolt</l>
					<l n="3" xml:id="chapter-569-div-569-l-17045">sô swinde würfe ûf in gevlogen.</l>
					<l n="4" xml:id="chapter-569-div-569-l-17046">nû was zem schuzze ûf gezogen</l>
					<l n="5" xml:id="chapter-569-div-569-l-17047">vünf hundert armbrust oder mêr.</l>
					<l n="6" xml:id="chapter-569-div-569-l-17048">die heten algelîchen kêr</l>
					<l n="7" xml:id="chapter-569-div-569-l-17049">rehte ûf daz bette aldâ er lac.</l>
					<l n="8" xml:id="chapter-569-div-569-l-17050">swer ie solher nœte phlac,</l>
					<l n="9" xml:id="chapter-569-div-569-l-17051">der mac erkennen phîle.</l>
					<l n="10" xml:id="chapter-569-div-569-l-17052">daz werte kurze wîle,</l>
					<l n="11" xml:id="chapter-569-div-569-l-17053">unz daz si wâren versnurret gar.</l>
					<l n="12" xml:id="chapter-569-div-569-l-17054">swer wil gemaches nemen war,</l>
					<l n="13" xml:id="chapter-569-div-569-l-17055">der enkum an solh bette niht.</l>
					<l n="14" xml:id="chapter-569-div-569-l-17056">gemaches im dâ niemen giht:</l>
					<l n="15" xml:id="chapter-569-div-569-l-17057">es möhte jugent werden grâ,</l>
					<l n="16" xml:id="chapter-569-div-569-l-17058">des gemaches alsô dâ</l>
					<l n="17" xml:id="chapter-569-div-569-l-17059">Gâwân an dem bette vant.</l>
					<l n="18" xml:id="chapter-569-div-569-l-17060">dannoch sîn herze und ouch sîn hant</l>
					<l n="19" xml:id="chapter-569-div-569-l-17061">der zageheit lâgen eine.</l>
					<l n="20" xml:id="chapter-569-div-569-l-17062">die phîle und ouch die steine</l>
					<l n="21" xml:id="chapter-569-div-569-l-17063">heten in niht gar vermiten:</l>
					<l n="22" xml:id="chapter-569-div-569-l-17064">zequaschieret und ouch versniten</l>
					<l n="23" xml:id="chapter-569-div-569-l-17065">was er durch die ringe.</l>
					<l n="24" xml:id="chapter-569-div-569-l-17066">dô hete er gedinge,</l>
					<l n="25" xml:id="chapter-569-div-569-l-17067">sîns kummers wære ein ende:</l>
					<l n="26" xml:id="chapter-569-div-569-l-17068">dannoch mit sîner hende</l>
					<l n="27" xml:id="chapter-569-div-569-l-17069">muoste er prîs erstrîten.</l>
					<l n="28" xml:id="chapter-569-div-569-l-17070">an den selben zîten</l>
					<l n="29" xml:id="chapter-569-div-569-l-17071">tet sich gein im ûf ein tür:</l>
					<l n="30" xml:id="chapter-569-div-569-l-17072">ein starker gebûr gienc dar vür,</l>
				</div>
			</div>
			<div n="570" xml:id="chapter-570" type="chapter" data-level="1">
				<div xml:id="chapter-570-div-570" data-level="2">
					<l n="1" xml:id="chapter-570-div-570-l-17073">der was vreissam getân.</l>
					<l n="2" xml:id="chapter-570-div-570-l-17074">von visches hiute truoc er an</l>
					<l n="3" xml:id="chapter-570-div-570-l-17075">ein surkôt und ein bônît</l>
					<l n="4" xml:id="chapter-570-div-570-l-17076">und des selben zwuo hosen wît.</l>
					<l n="5" xml:id="chapter-570-div-570-l-17077">einen kolben er in der hende truoc,</l>
					<l n="6" xml:id="chapter-570-div-570-l-17078">des kiule grœzer dan ein kruoc</l>
					<l n="7" xml:id="chapter-570-div-570-l-17079">was. er gienc gein Gâwân her:</l>
					<l n="8" xml:id="chapter-570-div-570-l-17080">daz enwas doch ninder sîn ger,</l>
					<l n="9" xml:id="chapter-570-div-570-l-17081">wande in sîns komens dâ verdrôz.</l>
					<l n="10" xml:id="chapter-570-div-570-l-17082">Gâwân dâhte: "dirre ist blôz,</l>
					<l n="11" xml:id="chapter-570-div-570-l-17083">sîn wer ist gein mir harte laz."</l>
					<l n="12" xml:id="chapter-570-div-570-l-17084">er rihte sich ûf unde saz,</l>
					<l n="13" xml:id="chapter-570-div-570-l-17085">als ob in swære ninder lit.</l>
					<l n="14" xml:id="chapter-570-div-570-l-17086">jener trat hinder einen trit,</l>
					<l n="15" xml:id="chapter-570-div-570-l-17087">als ob er wolde entwîchen,</l>
					<l n="16" xml:id="chapter-570-div-570-l-17088">und sprach doch zornlîchen:</l>
					<l n="17" xml:id="chapter-570-div-570-l-17089">"ir endurfet mich entsitzen niht:</l>
					<l n="18" xml:id="chapter-570-div-570-l-17090">ich vüege aber wol daz iu geschiht</l>
					<l n="19" xml:id="chapter-570-div-570-l-17091">dâ von ir den lîp ze phande gebet.</l>
					<l n="20" xml:id="chapter-570-div-570-l-17092">von stiuvels kreften in noch lebet:</l>
					<l n="21" xml:id="chapter-570-div-570-l-17093">sol iuch der hie hân ernert,</l>
					<l n="22" xml:id="chapter-570-div-570-l-17094">ir sît doch sterbens unerwert.</l>
					<l n="23" xml:id="chapter-570-div-570-l-17095">des bringe ich iuch wol innen,</l>
					<l n="24" xml:id="chapter-570-div-570-l-17096">als ich nû scheide hinnen."</l>
					<l n="25" xml:id="chapter-570-div-570-l-17097">der vilân trat wider în.</l>
					<l n="26" xml:id="chapter-570-div-570-l-17098">Gâwân mit dem swerte sîn</l>
					<l n="27" xml:id="chapter-570-div-570-l-17099">von dem schilte sluoc die zeine.</l>
					<l n="28" xml:id="chapter-570-div-570-l-17100">die phîle algemeine</l>
					<l n="29" xml:id="chapter-570-div-570-l-17101">wâren hin durch gedrungen,</l>
					<l n="30" xml:id="chapter-570-div-570-l-17102">daz si in den ringen klungen.</l>
				</div>
			</div>
			<div n="571" xml:id="chapter-571" type="chapter" data-level="1">
				<div xml:id="chapter-571-div-571" data-level="2">
					<l n="1" xml:id="chapter-571-div-571-l-17103">dô hôrte er ein gebrumme,</l>
					<l n="2" xml:id="chapter-571-div-571-l-17104">als der wol zweinzec trummen</l>
					<l n="3" xml:id="chapter-571-div-571-l-17105">slüege hie ze tanze.</l>
					<l n="4" xml:id="chapter-571-div-571-l-17106">sîn vester muot der ganze,</l>
					<l n="5" xml:id="chapter-571-div-571-l-17107">den diu wâre zageheit</l>
					<l n="6" xml:id="chapter-571-div-571-l-17108">nie verscherte noch versneit,</l>
					<l n="7" xml:id="chapter-571-div-571-l-17109">dâhte: "waz sol mir geschehen?</l>
					<l n="8" xml:id="chapter-571-div-571-l-17110">ich möhte nû wol kummers jehen:</l>
					<l n="9" xml:id="chapter-571-div-571-l-17111">wil sich mîn kummer mêren?</l>
					<l n="10" xml:id="chapter-571-div-571-l-17112">ze wer sol ich mich kêren."</l>
					<l n="11" xml:id="chapter-571-div-571-l-17113">nû sach er gein sgebûres tür:</l>
					<l n="12" xml:id="chapter-571-div-571-l-17114">ein starker lewe spranc dr vür,</l>
					<l n="13" xml:id="chapter-571-div-571-l-17115">der was als ein ors sô hôch.</l>
					<l n="14" xml:id="chapter-571-div-571-l-17116">Gâwân der ie ungerne vlôch</l>
					<l n="15" xml:id="chapter-571-div-571-l-17117">den schilt mit den riemen nam.</l>
					<l n="16" xml:id="chapter-571-div-571-l-17118">er tet als ez der wer gezam:</l>
					<l n="17" xml:id="chapter-571-div-571-l-17119">er spranc ûf den estrîch.</l>
					<l n="18" xml:id="chapter-571-div-571-l-17120">durch hunger was vreislîch</l>
					<l n="19" xml:id="chapter-571-div-571-l-17121">dirre starke lewe grôz,</l>
					<l n="20" xml:id="chapter-571-div-571-l-17122">des er doch wênec dâ genôz.</l>
					<l n="21" xml:id="chapter-571-div-571-l-17123">mit zorne lief er an den man:</l>
					<l n="22" xml:id="chapter-571-div-571-l-17124">ze wer stuont her Gâwân.</l>
					<l n="23" xml:id="chapter-571-div-571-l-17125">er hete im den schilt nâch genomen:</l>
					<l n="24" xml:id="chapter-571-div-571-l-17126">sîn êrster grif was alsô komen,</l>
					<l n="25" xml:id="chapter-571-div-571-l-17127">durch den schilt mit al den klân.</l>
					<l n="26" xml:id="chapter-571-div-571-l-17128">von tiere ist selten ê getân</l>
					<l n="27" xml:id="chapter-571-div-571-l-17129">sîn grif durch solhe herte.</l>
					<l n="28" xml:id="chapter-571-div-571-l-17130">Gâwân sich zuckes werte:</l>
					<l n="29" xml:id="chapter-571-div-571-l-17131">ein bein hin abe er im swanc.</l>
					<l n="30" xml:id="chapter-571-div-571-l-17132">der lewe ûf drîen vüezen spranc:</l>
				</div>
			</div>
			<div n="572" xml:id="chapter-572" type="chapter" data-level="1">
				<div xml:id="chapter-572-div-572" data-level="2">
					<l n="1" xml:id="chapter-572-div-572-l-17133">in dem schilte beleip der vierde vuoz.</l>
					<l n="2" xml:id="chapter-572-div-572-l-17134">mit bluote gap er solhen guz,</l>
					<l n="3" xml:id="chapter-572-div-572-l-17135">daz Gâwân mohte vaste stên:</l>
					<l n="4" xml:id="chapter-572-div-572-l-17136">her und dar begundez gên.</l>
					<l n="5" xml:id="chapter-572-div-572-l-17137">der lewe spranc dicke an den gast:</l>
					<l n="6" xml:id="chapter-572-div-572-l-17138">durch die nasen manegen phnast</l>
					<l n="7" xml:id="chapter-572-div-572-l-17139">tet er mit bleckenden zenen.</l>
					<l n="8" xml:id="chapter-572-div-572-l-17140">wolde man in solher spîse wenen</l>
					<l n="9" xml:id="chapter-572-div-572-l-17141">daz er guote liute gæze,</l>
					<l n="10" xml:id="chapter-572-div-572-l-17142">ungerne ich bî im sæze.</l>
					<l n="11" xml:id="chapter-572-div-572-l-17143">ez was ouch Gâwâne leit.</l>
					<l n="12" xml:id="chapter-572-div-572-l-17144">der ûf den lîp dâ mit im streit,</l>
					<l n="13" xml:id="chapter-572-div-572-l-17145">er hete in sô geletzet,</l>
					<l n="14" xml:id="chapter-572-div-572-l-17146">mit bluote wart benetzet</l>
					<l n="15" xml:id="chapter-572-div-572-l-17147">al diu kemenâte gar.</l>
					<l n="16" xml:id="chapter-572-div-572-l-17148">mit zorne spranc der lewe dar</l>
					<l n="17" xml:id="chapter-572-div-572-l-17149">und wolde in zucken under sich.</l>
					<l n="18" xml:id="chapter-572-div-572-l-17150">Gâwân tet im einen stich</l>
					<l n="19" xml:id="chapter-572-div-572-l-17151">durch die brust unz an die hant,</l>
					<l n="20" xml:id="chapter-572-div-572-l-17152">dâ von des lewen zorn verswant,</l>
					<l n="21" xml:id="chapter-572-div-572-l-17153">wande er strûchte nider tôt.</l>
					<l n="22" xml:id="chapter-572-div-572-l-17154">Gâwân hete die grôze nôt</l>
					<l n="23" xml:id="chapter-572-div-572-l-17155">mit strîte überwunden.</l>
					<l n="24" xml:id="chapter-572-div-572-l-17156">in den selben stunden</l>
					<l n="25" xml:id="chapter-572-div-572-l-17157">dâhte er: "waz ist mir nû guot?</l>
					<l n="26" xml:id="chapter-572-div-572-l-17158">ich sitze ungerne in ditze bluot.</l>
					<l n="27" xml:id="chapter-572-div-572-l-17159">ouch sol ich mich des wol bewarn,</l>
					<l n="28" xml:id="chapter-572-div-572-l-17160">diz bette kan sô umme varn,</l>
					<l n="29" xml:id="chapter-572-div-572-l-17161">daz ich dran sitze oder lige,</l>
					<l n="30" xml:id="chapter-572-div-572-l-17162">ob ich rehter wîsheit phlige."</l>
				</div>
			</div>
			<div n="573" xml:id="chapter-573" type="chapter" data-level="1">
				<div xml:id="chapter-573-div-573" data-level="2">
					<l n="1" xml:id="chapter-573-div-573-l-17163">nû was im sîn houbet</l>
					<l n="2" xml:id="chapter-573-div-573-l-17164">mit würfen sô betoubet,</l>
					<l n="3" xml:id="chapter-573-div-573-l-17165">und dô sîne wunden</l>
					<l n="4" xml:id="chapter-573-div-573-l-17166">sô bluoten begunden,</l>
					<l n="5" xml:id="chapter-573-div-573-l-17167">daz in sîn snellîchiu kraft</l>
					<l n="6" xml:id="chapter-573-div-573-l-17168">gar liez mit ir geselleschaft,</l>
					<l n="7" xml:id="chapter-573-div-573-l-17169">durch swindeln er strûchens phlac.</l>
					<l n="8" xml:id="chapter-573-div-573-l-17170">daz houpt im ûf den lewen lac,</l>
					<l n="9" xml:id="chapter-573-div-573-l-17171">der schilt vil nider under in.</l>
					<l n="10" xml:id="chapter-573-div-573-l-17172">gewan er ie kraft oder sin,</l>
					<l n="11" xml:id="chapter-573-div-573-l-17173">diu wâren im beidiu entvüeret.</l>
					<l n="12" xml:id="chapter-573-div-573-l-17174">unsanfte er was gerüeret:</l>
					<l n="13" xml:id="chapter-573-div-573-l-17175">aller sin tet im entwîch.</l>
					<l n="14" xml:id="chapter-573-div-573-l-17176">sîn wanküssen ungelîch</l>
					<l n="15" xml:id="chapter-573-div-573-l-17177">was dem daz Gimêle,</l>
					<l n="16" xml:id="chapter-573-div-573-l-17178">von Monte Ribêle</l>
					<l n="17" xml:id="chapter-573-div-573-l-17179">diu süeze und diu wîse,</l>
					<l n="18" xml:id="chapter-573-div-573-l-17180">legete Kahenîse,</l>
					<l n="19" xml:id="chapter-573-div-573-l-17181">dar ûfe er sînen prîs verslief.</l>
					<l n="20" xml:id="chapter-573-div-573-l-17182">der prîs gein disem manne lief,</l>
					<l n="21" xml:id="chapter-573-div-573-l-17183">wande ir habet daz wol vernomen,</l>
					<l n="22" xml:id="chapter-573-div-573-l-17184">wâ mite er was von witzen komen,</l>
					<l n="23" xml:id="chapter-573-div-573-l-17185">daz er lac unversunnen,</l>
					<l n="24" xml:id="chapter-573-div-573-l-17186">wie des wart begunnen.</l>
					<l n="25" xml:id="chapter-573-div-573-l-17187">verholne ez wart beschouwet,</l>
					<l n="26" xml:id="chapter-573-div-573-l-17188">daz mit bluote was betouwet,</l>
					<l n="27" xml:id="chapter-573-div-573-l-17189">der kemenâten estrîch.</l>
					<l n="28" xml:id="chapter-573-div-573-l-17190">si beide dem tôde wâren gelîch,</l>
					<l n="29" xml:id="chapter-573-div-573-l-17191">der lewe unde Gâwân.</l>
					<l n="30" xml:id="chapter-573-div-573-l-17192">ein juncvrouwe wol getân</l>
				</div>
			</div>
			<div n="574" xml:id="chapter-574" type="chapter" data-level="1">
				<div xml:id="chapter-574-div-574" data-level="2">
					<l n="1" xml:id="chapter-574-div-574-l-17193">mit vorhten luogete oben în:</l>
					<l n="2" xml:id="chapter-574-div-574-l-17194">des wart vil bleich ir liehter schîn.</l>
					<l n="3" xml:id="chapter-574-div-574-l-17195">diu junge sô verzagete,</l>
					<l n="4" xml:id="chapter-574-div-574-l-17196">daz ez diu alde klagete,</l>
					<l n="5" xml:id="chapter-574-div-574-l-17197">Arnîve diu wîse.</l>
					<l n="6" xml:id="chapter-574-div-574-l-17198">dar um ich si noch prîse,</l>
					<l n="7" xml:id="chapter-574-div-574-l-17199">daz si den ritter nerte</l>
					<l n="8" xml:id="chapter-574-div-574-l-17200">und im dô sterben werte.</l>
					<l n="9" xml:id="chapter-574-div-574-l-17201">si gienc ouch dar durch schouwen.</l>
					<l n="10" xml:id="chapter-574-div-574-l-17202">dô wart von der vrouwen</l>
					<l n="11" xml:id="chapter-574-div-574-l-17203">zem venster oben în gesehen</l>
					<l n="12" xml:id="chapter-574-div-574-l-17204">daz si neweders mohte jehen,</l>
					<l n="13" xml:id="chapter-574-div-574-l-17205">ir künfteclîcher vreuden tage</l>
					<l n="14" xml:id="chapter-574-div-574-l-17206">oder immer herzenlîche klage.</l>
					<l n="15" xml:id="chapter-574-div-574-l-17207">si vorhte, der ritter wære tôt:</l>
					<l n="16" xml:id="chapter-574-div-574-l-17208">des lêrten si gedanke nôt,</l>
					<l n="17" xml:id="chapter-574-div-574-l-17209">wande er sus ûf dem lewen lac</l>
					<l n="18" xml:id="chapter-574-div-574-l-17210">und anders deheines bettes phlac.</l>
					<l n="19" xml:id="chapter-574-div-574-l-17211">si sprach: "mir ist von herzen leit</l>
					<l n="20" xml:id="chapter-574-div-574-l-17212">ob dîn getriuwiu manheit</l>
					<l n="21" xml:id="chapter-574-div-574-l-17213">dîn werdez leben hât verlorn.</l>
					<l n="22" xml:id="chapter-574-div-574-l-17214">hâstû den tôt alhie erkorn</l>
					<l n="23" xml:id="chapter-574-div-574-l-17215">durch uns vil ellende diet?</l>
					<l n="24" xml:id="chapter-574-div-574-l-17216">sît dir dîn triuwe daz geriet,</l>
					<l n="25" xml:id="chapter-574-div-574-l-17217">mich erbarmet iemêr dîn tugent,</l>
					<l n="26" xml:id="chapter-574-div-574-l-17218">dû habes alter oder jugent."</l>
					<l n="27" xml:id="chapter-574-div-574-l-17219">hin zal den vrouwen si dô sprach,</l>
					<l n="28" xml:id="chapter-574-div-574-l-17220">wande si den helt sus ligen sach:</l>
					<l n="29" xml:id="chapter-574-div-574-l-17221">"ir vrouwen die des toufes phlegen,</l>
					<l n="30" xml:id="chapter-574-div-574-l-17222">rüeft alle an got um sînen segen."</l>
				</div>
			</div>
			<div n="575" xml:id="chapter-575" type="chapter" data-level="1">
				<div xml:id="chapter-575-div-575" data-level="2">
					<l n="1" xml:id="chapter-575-div-575-l-17223">si sande zwuo juncvrouwen dar</l>
					<l n="2" xml:id="chapter-575-div-575-l-17224">und bat si nemen rehte war</l>
					<l n="3" xml:id="chapter-575-div-575-l-17225">daz si sanfte slichen,</l>
					<l n="4" xml:id="chapter-575-div-575-l-17226">e daz si dan entwichen,</l>
					<l n="5" xml:id="chapter-575-div-575-l-17227">daz si ir bræhten mære,</l>
					<l n="6" xml:id="chapter-575-div-575-l-17228">ob er bî lebene wære</l>
					<l n="7" xml:id="chapter-575-div-575-l-17229">oder ob er wære verscheiden</l>
					<l n="8" xml:id="chapter-575-div-575-l-17230">daz gebôt si den beiden.</l>
					<l n="9" xml:id="chapter-575-div-575-l-17231">die süezen megede reine,</l>
					<l n="10" xml:id="chapter-575-div-575-l-17232">ob ir dewederiu weine?</l>
					<l n="11" xml:id="chapter-575-div-575-l-17233">jâ si beide sêre</l>
					<l n="12" xml:id="chapter-575-div-575-l-17234">durch rehtes jâmers lêre.</l>
					<l n="13" xml:id="chapter-575-div-575-l-17235">dô si in sus ligen vunden,</l>
					<l n="14" xml:id="chapter-575-div-575-l-17236">daz von sînen wunden</l>
					<l n="15" xml:id="chapter-575-div-575-l-17237">der schilt mit bluote swebete,</l>
					<l n="16" xml:id="chapter-575-div-575-l-17238">si besâhen ob er lebete:</l>
					<l n="17" xml:id="chapter-575-div-575-l-17239">einiu mit ir klâren hant</l>
					<l n="18" xml:id="chapter-575-div-575-l-17240">den helm von sînem houpte bant</l>
					<l n="19" xml:id="chapter-575-div-575-l-17241">und ouch die vinteilen sîn.</l>
					<l n="20" xml:id="chapter-575-div-575-l-17242">dâ lac ein vil kleinez schiumelîn</l>
					<l n="21" xml:id="chapter-575-div-575-l-17243">vor sînem rôten munde.</l>
					<l n="22" xml:id="chapter-575-div-575-l-17244">ze warten si begunde,</l>
					<l n="23" xml:id="chapter-575-div-575-l-17245">ob er den âtem inder züge</l>
					<l n="24" xml:id="chapter-575-div-575-l-17246">oder ob er si des lebens trüge.</l>
					<l n="25" xml:id="chapter-575-div-575-l-17247">daz lac dannoch in strîte.</l>
					<l n="26" xml:id="chapter-575-div-575-l-17248">ûf sînem kursîte</l>
					<l n="27" xml:id="chapter-575-div-575-l-17249">von zobele wâren zwei gampilûn,</l>
					<l n="28" xml:id="chapter-575-div-575-l-17250">als Ilinôt der Bertûn</l>
					<l n="29" xml:id="chapter-575-div-575-l-17251">mit grôzem prîse wâpen truoc:</l>
					<l n="30" xml:id="chapter-575-div-575-l-17252">der brâhe werdekeit genuoc</l>
				</div>
			</div>
			<div n="576" xml:id="chapter-576" type="chapter" data-level="1">
				<div xml:id="chapter-576-div-576" data-level="2">
					<l n="1" xml:id="chapter-576-div-576-l-17253">in der jugende an sîn ende.</l>
					<l n="2" xml:id="chapter-576-div-576-l-17254">diu maget mir ir hende</l>
					<l n="3" xml:id="chapter-576-div-576-l-17255">des zobels roufte und habete in dar</l>
					<l n="4" xml:id="chapter-576-div-576-l-17256">vür sîne nasen: dô nam si war,</l>
					<l n="5" xml:id="chapter-576-div-576-l-17257">ob der âtem zhâr sô regete,</l>
					<l n="6" xml:id="chapter-576-div-576-l-17258">daz er sich inder wegete.</l>
					<l n="7" xml:id="chapter-576-div-576-l-17259">der âtem wart dâ vunden.</l>
					<l n="8" xml:id="chapter-576-div-576-l-17260">an den selben stunden</l>
					<l n="9" xml:id="chapter-576-div-576-l-17261">hiez si balde springen,</l>
					<l n="10" xml:id="chapter-576-div-576-l-17262">ein lûter wazzer bringen:</l>
					<l n="11" xml:id="chapter-576-div-576-l-17263">ir gespil wol gevar</l>
					<l n="12" xml:id="chapter-576-div-576-l-17264">brâhte ir daz snellîche dar.</l>
					<l n="13" xml:id="chapter-576-div-576-l-17265">diu maget schoup ir vingerlîn</l>
					<l n="14" xml:id="chapter-576-div-576-l-17266">zwischen die zene sîn:</l>
					<l n="15" xml:id="chapter-576-div-576-l-17267">mit grôzen vuogen daz geschach.</l>
					<l n="16" xml:id="chapter-576-div-576-l-17268">dô gôz si daz wazzer nâch</l>
					<l n="17" xml:id="chapter-576-div-576-l-17269">sanfte und aber mêre.</l>
					<l n="18" xml:id="chapter-576-div-576-l-17270">si engôz iedoch niht sêre,</l>
					<l n="19" xml:id="chapter-576-div-576-l-17271">unz daz er diu ougen ûf swanc.</l>
					<l n="20" xml:id="chapter-576-div-576-l-17272">er bôt in dienst und sagete in danc,</l>
					<l n="21" xml:id="chapter-576-div-576-l-17273">den zwein süezen kinden:</l>
					<l n="22" xml:id="chapter-576-div-576-l-17274">"daz ir mich soldet vinden</l>
					<l n="23" xml:id="chapter-576-div-576-l-17275">sus ungezogenlîche ligen!</l>
					<l n="24" xml:id="chapter-576-div-576-l-17276">ob daz wirt von iu verswigen,</l>
					<l n="25" xml:id="chapter-576-div-576-l-17277">daz prüeve ich iu vür güete.</l>
					<l n="26" xml:id="chapter-576-div-576-l-17278">iuwer zuht iuch dran behüete."</l>
					<l n="27" xml:id="chapter-576-div-576-l-17279">si jâhen: "ir lâget unde liget</l>
					<l n="28" xml:id="chapter-576-div-576-l-17280">als der des hœsten prîses phliget.</l>
					<l n="29" xml:id="chapter-576-div-576-l-17281">ir habet den prîs alhie bezalt,</l>
					<l n="30" xml:id="chapter-576-div-576-l-17282">des ir mit vreuden werdet alt:</l>
				</div>
			</div>
			<div n="577" xml:id="chapter-577" type="chapter" data-level="1">
				<div xml:id="chapter-577-div-577" data-level="2">
					<l n="1" xml:id="chapter-577-div-577-l-17283">der sic ist iuwer hiute.</l>
					<l n="2" xml:id="chapter-577-div-577-l-17284">nû trœstet uns armen liute,</l>
					<l n="3" xml:id="chapter-577-div-577-l-17285">ob iuwern wunden sî alsô</l>
					<l n="4" xml:id="chapter-577-div-577-l-17286">daz wir mit iu wesen vrô."</l>
					<l n="5" xml:id="chapter-577-div-577-l-17287">er sprach: "sæht ir mich gerne leben,</l>
					<l n="6" xml:id="chapter-577-div-577-l-17288">sô sult ir mir helfe geben."</l>
					<l n="7" xml:id="chapter-577-div-577-l-17289">des bat er die vrouwen:</l>
					<l n="8" xml:id="chapter-577-div-577-l-17290">"lât mîne wunden schouwen</l>
					<l n="9" xml:id="chapter-577-div-577-l-17291">etswen der dâ künec mite.</l>
					<l n="10" xml:id="chapter-577-div-577-l-17292">sol ich begên noch strîtes site,</l>
					<l n="11" xml:id="chapter-577-div-577-l-17293">sô bindet mînen helm ûf und gêt ir hin:</l>
					<l n="12" xml:id="chapter-577-div-577-l-17294">den lîp ich gerne wernde bin."</l>
					<l n="13" xml:id="chapter-577-div-577-l-17295">si jâhen: "ir sît nû strîtes vrî.</l>
					<l n="14" xml:id="chapter-577-div-577-l-17296">herre, lât uns iu wesen bî:</l>
					<l n="15" xml:id="chapter-577-div-577-l-17297">wan einiu sol gewinnen</l>
					<l n="16" xml:id="chapter-577-div-577-l-17298">an vier küneginnen</l>
					<l n="17" xml:id="chapter-577-div-577-l-17299">daz botenbrôt, ir lebet noch.</l>
					<l n="18" xml:id="chapter-577-div-577-l-17300">man sol iu bereiten och</l>
					<l n="19" xml:id="chapter-577-div-577-l-17301">gemach und erzenîe klâr</l>
					<l n="20" xml:id="chapter-577-div-577-l-17302">und wol mit triuwen nemen war</l>
					<l n="21" xml:id="chapter-577-div-577-l-17303">mit salben sô gehiure,</l>
					<l n="22" xml:id="chapter-577-div-577-l-17304">diu vür die quaschiure</l>
					<l n="23" xml:id="chapter-577-div-577-l-17305">und vür die wunden ein genist</l>
					<l n="24" xml:id="chapter-577-div-577-l-17306">mit senfte helfeclîchen ist."</l>
					<l n="25" xml:id="chapter-577-div-577-l-17307">der megede einiu dannen spranc</l>
					<l n="26" xml:id="chapter-577-div-577-l-17308">sô balde daz si ninder hanc.</l>
					<l n="27" xml:id="chapter-577-div-577-l-17309">diu brâhte ze hove mære</l>
					<l n="28" xml:id="chapter-577-div-577-l-17310">daz er bî lebende wære</l>
					<l n="29" xml:id="chapter-577-div-577-l-17311">und alsô lebelîche,</l>
					<l n="30" xml:id="chapter-577-div-577-l-17312">"daz er uns vreuden rîche</l>
				</div>
			</div>
			<div n="578" xml:id="chapter-578" type="chapter" data-level="1">
				<div xml:id="chapter-578-div-578" data-level="2">
					<l n="1" xml:id="chapter-578-div-578-l-17313">mit vreuden machet, ruochets got.</l>
					<l n="2" xml:id="chapter-578-div-578-l-17314">im ist aber guoter helfe nôt."</l>
					<l n="3" xml:id="chapter-578-div-578-l-17315">si sprâchen alle: "diê merzîs."</l>
					<l n="4" xml:id="chapter-578-div-578-l-17316">diu alde küneginne wîs</l>
					<l n="5" xml:id="chapter-578-div-578-l-17317">ein bette hiez bereiten,</l>
					<l n="6" xml:id="chapter-578-div-578-l-17318">dâ vür einen teppech breiten</l>
					<l n="7" xml:id="chapter-578-div-578-l-17319">bî einem guoten viure.</l>
					<l n="8" xml:id="chapter-578-div-578-l-17320">salben harte tiure,</l>
					<l n="9" xml:id="chapter-578-div-578-l-17321">wol geworht mit sinne,</l>
					<l n="10" xml:id="chapter-578-div-578-l-17322">die gewan diu küneginne</l>
					<l n="11" xml:id="chapter-578-div-578-l-17323">zer quaschiure und ze wunden.</l>
					<l n="12" xml:id="chapter-578-div-578-l-17324">dô gebôt si an den stunden</l>
					<l n="13" xml:id="chapter-578-div-578-l-17325">vier juncvrouwen daz si giengen</l>
					<l n="14" xml:id="chapter-578-div-578-l-17326">und sîn harnas emphiengen,</l>
					<l n="15" xml:id="chapter-578-div-578-l-17327">daz siz sanfte von im næmen</l>
					<l n="16" xml:id="chapter-578-div-578-l-17328">und daz si kunden ræmen</l>
					<l n="17" xml:id="chapter-578-div-578-l-17329">daz er sich des niht dorfte schemen.</l>
					<l n="18" xml:id="chapter-578-div-578-l-17330">"einen phelle sult ir um iuch nemen</l>
					<l n="19" xml:id="chapter-578-div-578-l-17331">und entwâpent in in dem schate.</l>
					<l n="20" xml:id="chapter-578-div-578-l-17332">ob danne gêns sî sîn state,</l>
					<l n="21" xml:id="chapter-578-div-578-l-17333">daz dolt oder traget in hin</l>
					<l n="22" xml:id="chapter-578-div-578-l-17334">aldâ ich bî dem bette bin:</l>
					<l n="23" xml:id="chapter-578-div-578-l-17335">ich warte aldâ der helt sol ligen.</l>
					<l n="24" xml:id="chapter-578-div-578-l-17336">ob sîn kamph ist sô gedigen</l>
					<l n="25" xml:id="chapter-578-div-578-l-17337">daz er niht ist ze verhe wunt,</l>
					<l n="26" xml:id="chapter-578-div-578-l-17338">ich mache in schiere wol gesunt.</l>
					<l n="27" xml:id="chapter-578-div-578-l-17339">swelh sîn wunde stüende ze verhe,</l>
					<l n="28" xml:id="chapter-578-div-578-l-17340">daz wære diu vreuden twerhe:</l>
					<l n="29" xml:id="chapter-578-div-578-l-17341">dâ mite wæren ouch wir erslagen</l>
					<l n="30" xml:id="chapter-578-div-578-l-17342">und müesten lebendec sterben tragen."</l>
				</div>
			</div>
			<div n="579" xml:id="chapter-579" type="chapter" data-level="1">
				<div xml:id="chapter-579-div-579" data-level="2">
					<l n="1" xml:id="chapter-579-div-579-l-17343">nû, diz wart alsô getân.</l>
					<l n="2" xml:id="chapter-579-div-579-l-17344">entwâpent wart her Gâwân</l>
					<l n="3" xml:id="chapter-579-div-579-l-17345">und dannen geleitet</l>
					<l n="4" xml:id="chapter-579-div-579-l-17346">und helfe bereitet</l>
					<l n="5" xml:id="chapter-579-div-579-l-17347">von den die helfen kunden.</l>
					<l n="6" xml:id="chapter-579-div-579-l-17348">dâ wâren sîner wunden</l>
					<l n="7" xml:id="chapter-579-div-579-l-17349">vünfzec oder mêre.</l>
					<l n="8" xml:id="chapter-579-div-579-l-17350">die phîle iedoch niht sêre</l>
					<l n="9" xml:id="chapter-579-div-579-l-17351">durch die ringe wâren gedrucket:</l>
					<l n="10" xml:id="chapter-579-div-579-l-17352">der schilt was vür gerucket.</l>
					<l n="11" xml:id="chapter-579-div-579-l-17353">dô nam diu alde künegîn</l>
					<l n="12" xml:id="chapter-579-div-579-l-17354">dictam und warmen wîn</l>
					<l n="13" xml:id="chapter-579-div-579-l-17355">und einen blâwen zindâl:</l>
					<l n="14" xml:id="chapter-579-div-579-l-17356">dô erstreich si diu bluotes mâl</l>
					<l n="15" xml:id="chapter-579-div-579-l-17357">ûz den wunden, swâ deheiniu was,</l>
					<l n="16" xml:id="chapter-579-div-579-l-17358">und bant in sô daz er genas.</l>
					<l n="17" xml:id="chapter-579-div-579-l-17359">swâ der helm was în gebogen,</l>
					<l n="18" xml:id="chapter-579-div-579-l-17360">dâ engein daz houbet was erzogen,</l>
					<l n="19" xml:id="chapter-579-div-579-l-17361">daz man die würfe erkande:</l>
					<l n="20" xml:id="chapter-579-div-579-l-17362">die quaschiuren si verswande</l>
					<l n="21" xml:id="chapter-579-div-579-l-17363">mit der salben krefte</l>
					<l n="22" xml:id="chapter-579-div-579-l-17364">und von ir meisterschefte.</l>
					<l n="23" xml:id="chapter-579-div-579-l-17365">si sprach: "ich senfte iu schiere.</l>
					<l n="24" xml:id="chapter-579-div-579-l-17366">Cundrîe la surziere</l>
					<l n="25" xml:id="chapter-579-div-579-l-17367">ruochet mich sô dicke sehen:</l>
					<l n="26" xml:id="chapter-579-div-579-l-17368">swaz von erzenîe mac geschehen,</l>
					<l n="27" xml:id="chapter-579-div-579-l-17369">des tuot si mich gewaldec wol.</l>
					<l n="28" xml:id="chapter-579-div-579-l-17370">sît Anfortas in jâmers dol</l>
					<l n="29" xml:id="chapter-579-div-579-l-17371">kom, daz man im helfe warp,</l>
					<l n="30" xml:id="chapter-579-div-579-l-17372">diu salbe im half daz er niht starp:</l>
				</div>
			</div>
			<div n="580" xml:id="chapter-580" type="chapter" data-level="1">
				<div xml:id="chapter-580-div-580" data-level="2">
					<l n="1" xml:id="chapter-580-div-580-l-17373">sist von Munsalvæsche komen."</l>
					<l n="2" xml:id="chapter-580-div-580-l-17374">dô Gâwân hête vernomen</l>
					<l n="3" xml:id="chapter-580-div-580-l-17375">Munsalvæsche nennen,</l>
					<l n="4" xml:id="chapter-580-div-580-l-17376">dô begunde er vreude erkennen:</l>
					<l n="5" xml:id="chapter-580-div-580-l-17377">er wânde er wære dâ nâhe bî.</l>
					<l n="6" xml:id="chapter-580-div-580-l-17378">dô sprach der ie was valsches vrî,</l>
					<l n="7" xml:id="chapter-580-div-580-l-17379">Gâwân zer küneginne:</l>
					<l n="8" xml:id="chapter-580-div-580-l-17380">"vrouwe, mîne sinne,</l>
					<l n="9" xml:id="chapter-580-div-580-l-17381">die mir wâren entrunnen,</l>
					<l n="10" xml:id="chapter-580-div-580-l-17382">die habet ir gewunnen</l>
					<l n="11" xml:id="chapter-580-div-580-l-17383">wider in mîn herze:</l>
					<l n="12" xml:id="chapter-580-div-580-l-17384">ouch senftet sich mîn smerze.</l>
					<l n="13" xml:id="chapter-580-div-580-l-17385">swaz ich krefte oder sinne hân,</l>
					<l n="14" xml:id="chapter-580-div-580-l-17386">die hât iuwer dienestman</l>
					<l n="15" xml:id="chapter-580-div-580-l-17387">gar von iuwern schulden."</l>
					<l n="16" xml:id="chapter-580-div-580-l-17388">si sprach: "herre, iuwern hulden</l>
					<l n="17" xml:id="chapter-580-div-580-l-17389">sul wir uns alle nâhen</l>
					<l n="18" xml:id="chapter-580-div-580-l-17390">und des mit truiwen gâhen.</l>
					<l n="19" xml:id="chapter-580-div-580-l-17391">nû volct mir und enredet niht vil.</l>
					<l n="20" xml:id="chapter-580-div-580-l-17392">eine wurz ich iu geben wil,</l>
					<l n="21" xml:id="chapter-580-div-580-l-17393">dâ von ir slâfet: dast iu guot.</l>
					<l n="22" xml:id="chapter-580-div-580-l-17394">ezzens, trinkens keinen muot</l>
					<l n="23" xml:id="chapter-580-div-580-l-17395">sult ir haben vor der naht.</l>
					<l n="24" xml:id="chapter-580-div-580-l-17396">sô kumt iu wider iuwer maht,</l>
					<l n="25" xml:id="chapter-580-div-580-l-17397">sô trite ich iu mit spîse zuo,</l>
					<l n="26" xml:id="chapter-580-div-580-l-17398">daz ir wol bîtet unz vruo."</l>
					<l n="27" xml:id="chapter-580-div-580-l-17399">eine wurz si legete in sînen munt:</l>
					<l n="28" xml:id="chapter-580-div-580-l-17400">dô slief er an der selben stunt.</l>
					<l n="29" xml:id="chapter-580-div-580-l-17401">wol si sîn mit decke phlac.</l>
					<l n="30" xml:id="chapter-580-div-580-l-17402">alsus überslief den tac</l>
				</div>
			</div>
			<div n="581" xml:id="chapter-581" type="chapter" data-level="1">
				<div xml:id="chapter-581-div-581" data-level="2">
					<l n="1" xml:id="chapter-581-div-581-l-17403">der êren rîche und lasters arm,</l>
					<l n="2" xml:id="chapter-581-div-581-l-17404">lac al sanfte und im was warm.</l>
					<l n="3" xml:id="chapter-581-div-581-l-17405">etswenne in doch in slâfe vrôs,</l>
					<l n="4" xml:id="chapter-581-div-581-l-17406">daz er heschete und nôs,</l>
					<l n="5" xml:id="chapter-581-div-581-l-17407">allez von der salben kraft.</l>
					<l n="6" xml:id="chapter-581-div-581-l-17408">von vrouwen grôz geselleschaft</l>
					<l n="7" xml:id="chapter-581-div-581-l-17409">giengen ûz, die andern în.</l>
					<l n="8" xml:id="chapter-581-div-581-l-17410">die truogen liehten werden schîn.</l>
					<l n="9" xml:id="chapter-581-div-581-l-17411">Arnîve diu alde</l>
					<l n="10" xml:id="chapter-581-div-581-l-17412">gebôt mit ir gewalde</l>
					<l n="11" xml:id="chapter-581-div-581-l-17413">daz ir enkeiniu riefe</l>
					<l n="12" xml:id="chapter-581-div-581-l-17414">die wîle der helt dâ sliefe.</l>
					<l n="13" xml:id="chapter-581-div-581-l-17415">si bat ouch den palas</l>
					<l n="14" xml:id="chapter-581-div-581-l-17416">besliezen: swaz dâ ritter was,</l>
					<l n="15" xml:id="chapter-581-div-581-l-17417">sarjande, burgære,</l>
					<l n="16" xml:id="chapter-581-div-581-l-17418">der neheiner disiu mære</l>
					<l n="17" xml:id="chapter-581-div-581-l-17419">vriesch vor dem andern tage.</l>
					<l n="18" xml:id="chapter-581-div-581-l-17420">dô kom den vrouwen niuwiu klage.</l>
					<l n="19" xml:id="chapter-581-div-581-l-17421">sus slief der helt unz an die naht.</l>
					<l n="20" xml:id="chapter-581-div-581-l-17422">diu künegîn was sô bedâht,</l>
					<l n="21" xml:id="chapter-581-div-581-l-17423">die wurz si im ûz dem munde nam.</l>
					<l n="22" xml:id="chapter-581-div-581-l-17424">er erwachte, trinkens in gezam:</l>
					<l n="23" xml:id="chapter-581-div-581-l-17425">dô hiez dar tragen diu wîse</l>
					<l n="24" xml:id="chapter-581-div-581-l-17426">trinken und guote spîse.</l>
					<l n="25" xml:id="chapter-581-div-581-l-17427">er rihte sich ûf unde saz,</l>
					<l n="26" xml:id="chapter-581-div-581-l-17428">mit guoten vreuden er az.</l>
					<l n="27" xml:id="chapter-581-div-581-l-17429">vil manec vrouwe vor im stuont.</l>
					<l n="28" xml:id="chapter-581-div-581-l-17430">im wart nie werder dienest kunt:</l>
					<l n="29" xml:id="chapter-581-div-581-l-17431">ir dienst mit zühten wart getân.</l>
					<l n="30" xml:id="chapter-581-div-581-l-17432">dô pruovte mîn her Gâwân</l>
				</div>
			</div>
			<div n="582" xml:id="chapter-582" type="chapter" data-level="1">
				<div xml:id="chapter-582-div-582" data-level="2">
					<l n="1" xml:id="chapter-582-div-582-l-17433">dise, die und aber jene:</l>
					<l n="2" xml:id="chapter-582-div-582-l-17434">er was et in der alden sene</l>
					<l n="3" xml:id="chapter-582-div-582-l-17435">nâch Orgelûsen der klâren.</l>
					<l n="4" xml:id="chapter-582-div-582-l-17436">wande im in sînen jâren</l>
					<l n="5" xml:id="chapter-582-div-582-l-17437">kein wîp sô nâhe nie gegienc</l>
					<l n="6" xml:id="chapter-582-div-582-l-17438">etswâ dâ er minne emphienc</l>
					<l n="7" xml:id="chapter-582-div-582-l-17439">oder dâ im minne was versaget.</l>
					<l n="8" xml:id="chapter-582-div-582-l-17440">dô sprach der helt unverzaget</l>
					<l n="9" xml:id="chapter-582-div-582-l-17441">ze sîner meisterinne,</l>
					<l n="10" xml:id="chapter-582-div-582-l-17442">der alden küneginne:</l>
					<l n="11" xml:id="chapter-582-div-582-l-17443">"vrouwe, ez krenkt mir mîne zuht,</l>
					<l n="12" xml:id="chapter-582-div-582-l-17444">ir meget mirs jehen vür ungenuht,</l>
					<l n="13" xml:id="chapter-582-div-582-l-17445">suln dise vrouwen vor mir stên:</l>
					<l n="14" xml:id="chapter-582-div-582-l-17446">gebietet in daz si sitzen gên,</l>
					<l n="15" xml:id="chapter-582-div-582-l-17447">oder heizt si mit mir ezzen."</l>
					<l n="16" xml:id="chapter-582-div-582-l-17448">"alhie wirt niht gesezzen</l>
					<l n="17" xml:id="chapter-582-div-582-l-17449">von ir enkeiner unz an mich.</l>
					<l n="18" xml:id="chapter-582-div-582-l-17450">herre, si möhten schamen sich,</l>
					<l n="19" xml:id="chapter-582-div-582-l-17451">solden si iu niht dienen vil,</l>
					<l n="20" xml:id="chapter-582-div-582-l-17452">wande ir sît unser vreuden zil.</l>
					<l n="21" xml:id="chapter-582-div-582-l-17453">doch, herre, swaz ir gebietet in,</l>
					<l n="22" xml:id="chapter-582-div-582-l-17454">daz suln si leisten, habe wir sin."</l>
					<l n="23" xml:id="chapter-582-div-582-l-17455">die edeln mit der hôhen art</l>
					<l n="24" xml:id="chapter-582-div-582-l-17456">wâren ir zühte des bewart,</l>
					<l n="25" xml:id="chapter-582-div-582-l-17457">wande siz mit willen tâten,</l>
					<l n="26" xml:id="chapter-582-div-582-l-17458">ir süezen munde in bâten</l>
					<l n="27" xml:id="chapter-582-div-582-l-17459">dâ stêns unz er gæze,</l>
					<l n="28" xml:id="chapter-582-div-582-l-17460">daz ir enkeiniu sæze.</l>
					<l n="29" xml:id="chapter-582-div-582-l-17461">dô daz geschach, si giengen wider.</l>
					<l n="30" xml:id="chapter-582-div-582-l-17462">Gâwân sich legete slâfen nider.</l>
				</div>
			</div>
			<div n="583" xml:id="chapter-583" type="chapter" data-level="1">
				<div xml:id="chapter-583-div-583" data-level="2">
					<l n="1" xml:id="chapter-583-div-583-l-17463">Swer im nû ruowe næme,</l>
					<l n="2" xml:id="chapter-583-div-583-l-17464">ob ruowens in gezæme,</l>
					<l n="3" xml:id="chapter-583-div-583-l-17465">ich wæne, der hetes sünde.</l>
					<l n="4" xml:id="chapter-583-div-583-l-17466">nâch der âventiure urkünde</l>
					<l n="5" xml:id="chapter-583-div-583-l-17467">hete er sich garbeitet,</l>
					<l n="6" xml:id="chapter-583-div-583-l-17468">gehœhet und gebreitet</l>
					<l n="7" xml:id="chapter-583-div-583-l-17469">sînen prîs mit grôzer nôt.</l>
					<l n="8" xml:id="chapter-583-div-583-l-17470">swaz der werde Lanzelôt</l>
					<l n="9" xml:id="chapter-583-div-583-l-17471">ûf der swertbrücke erleit</l>
					<l n="10" xml:id="chapter-583-div-583-l-17472">und sît mit Meljakanze streit,</l>
					<l n="11" xml:id="chapter-583-div-583-l-17473">daz was gein dirre nôt ein niht</l>
					<l n="12" xml:id="chapter-583-div-583-l-17474">und des man Gârele giht,</l>
					<l n="13" xml:id="chapter-583-div-583-l-17475">dem stolzen künege rîche:</l>
					<l n="14" xml:id="chapter-583-div-583-l-17476">der alsô ritterlîche</l>
					<l n="15" xml:id="chapter-583-div-583-l-17477">den lewen von dem palas</l>
					<l n="16" xml:id="chapter-583-div-583-l-17478">warf, der dâ ze Nantes was,</l>
					<l n="17" xml:id="chapter-583-div-583-l-17479">Gârel ouchz mezzer holte,</l>
					<l n="18" xml:id="chapter-583-div-583-l-17480">dâ von er kummer dolte</l>
					<l n="19" xml:id="chapter-583-div-583-l-17481">in der marmelînen sûl.</l>
					<l n="20" xml:id="chapter-583-div-583-l-17482">trüege dise phîle ein mûl,</l>
					<l n="21" xml:id="chapter-583-div-583-l-17483">er wære ze vil geladen dâ mite,</l>
					<l n="22" xml:id="chapter-583-div-583-l-17484">die Gâwân durch ellens site</l>
					<l n="23" xml:id="chapter-583-div-583-l-17485">gein sînem verhe snurren liez,</l>
					<l n="24" xml:id="chapter-583-div-583-l-17486">als in sîn manlîch herze hiez.</l>
					<l n="25" xml:id="chapter-583-div-583-l-17487">Li Gweiz Preljus der vurt</l>
					<l n="26" xml:id="chapter-583-div-583-l-17488">und êrec, der Schoidelakurt</l>
					<l n="27" xml:id="chapter-583-div-583-l-17489">erstreit ab Mabonagrîn,</l>
					<l n="28" xml:id="chapter-583-div-583-l-17490">der newederz gap sô hôhen pîn,</l>
					<l n="29" xml:id="chapter-583-div-583-l-17491">noch dô der stolze îwân</l>
					<l n="30" xml:id="chapter-583-div-583-l-17492">sînen guz niht wolde lân</l>
				</div>
			</div>
			<div n="584" xml:id="chapter-584" type="chapter" data-level="1">
				<div xml:id="chapter-584-div-584" data-level="2">
					<l n="1" xml:id="chapter-584-div-584-l-17493">ûf der âventiure stein.</l>
					<l n="2" xml:id="chapter-584-div-584-l-17494">solden dise kummer sîn al ein,</l>
					<l n="3" xml:id="chapter-584-div-584-l-17495">Gâwâns kummer slüege vür,</l>
					<l n="4" xml:id="chapter-584-div-584-l-17496">wæge iemen ungemaches kür.</l>
					<l n="5" xml:id="chapter-584-div-584-l-17497">welhen kummer meine ich nuo?</l>
					<l n="6" xml:id="chapter-584-div-584-l-17498">ob iuch des diuhte niht ze vruo,</l>
					<l n="7" xml:id="chapter-584-div-584-l-17499">ich solde in iu benennen gar:</l>
					<l n="8" xml:id="chapter-584-div-584-l-17500">Orgelûse kom aldar</l>
					<l n="9" xml:id="chapter-584-div-584-l-17501">in Gâwâns herzen gedanc,</l>
					<l n="10" xml:id="chapter-584-div-584-l-17502">der ie was zageheite kranc</l>
					<l n="11" xml:id="chapter-584-div-584-l-17503">und gein dem wâren ellen starc.</l>
					<l n="12" xml:id="chapter-584-div-584-l-17504">wie kom, daz sich dâ verbarc</l>
					<l n="13" xml:id="chapter-584-div-584-l-17505">sô grôz wîp in sô kleiner stat?</l>
					<l n="14" xml:id="chapter-584-div-584-l-17506">si kom einen engen phat</l>
					<l n="15" xml:id="chapter-584-div-584-l-17507">in Gâwânes herze,</l>
					<l n="16" xml:id="chapter-584-div-584-l-17508">daz aller sîn smerze</l>
					<l n="17" xml:id="chapter-584-div-584-l-17509">von disem kummer gar verswant.</l>
					<l n="18" xml:id="chapter-584-div-584-l-17510">ez was iedoch ein kurziu want,</l>
					<l n="19" xml:id="chapter-584-div-584-l-17511">dâ sô lanc wîp inne saz,</l>
					<l n="20" xml:id="chapter-584-div-584-l-17512">der mit triuwen nie vergaz</l>
					<l n="21" xml:id="chapter-584-div-584-l-17513">sîn dienestlîchez wachen.</l>
					<l n="22" xml:id="chapter-584-div-584-l-17514">niemen sol des lachen.</l>
					<l n="23" xml:id="chapter-584-div-584-l-17515">daz sus werlîchen man</l>
					<l n="24" xml:id="chapter-584-div-584-l-17516">ein wîp enschumfieren kan,</l>
					<l n="25" xml:id="chapter-584-div-584-l-17517">wochrî woch, waz sol daz sîn?</l>
					<l n="26" xml:id="chapter-584-div-584-l-17518">dâ tuot vrou Minne ir zürnen schîn</l>
					<l n="27" xml:id="chapter-584-div-584-l-17519">an dem, der prîs hât bejaget.</l>
					<l n="28" xml:id="chapter-584-div-584-l-17520">werlîch und unverzaget</l>
					<l n="29" xml:id="chapter-584-div-584-l-17521">hât si in iedoch vunden.</l>
					<l n="30" xml:id="chapter-584-div-584-l-17522">gein dem siechen wunden</l>
				</div>
			</div>
			<div n="585" xml:id="chapter-585" type="chapter" data-level="1">
				<div xml:id="chapter-585-div-585" data-level="2">
					<l n="1" xml:id="chapter-585-div-585-l-17523">solde si gewaltes verdriezen:</l>
					<l n="2" xml:id="chapter-585-div-585-l-17524">er möhte doch des geniezen,</l>
					<l n="3" xml:id="chapter-585-div-585-l-17525">daz si in âne sînen danc</l>
					<l n="4" xml:id="chapter-585-div-585-l-17526">wol gesunden ê betwanc.</l>
					<l n="5" xml:id="chapter-585-div-585-l-17527">vrou Minne, welt ir prîs bejagen,</l>
					<l n="6" xml:id="chapter-585-div-585-l-17528">möhtet ir iu doch lâzen sagen,</l>
					<l n="7" xml:id="chapter-585-div-585-l-17529">iust âne êre dirre strît.</l>
					<l n="8" xml:id="chapter-585-div-585-l-17530">Gâwân lebete ie sîne zît,</l>
					<l n="9" xml:id="chapter-585-div-585-l-17531">als iuwer hulde im gebôt:</l>
					<l n="10" xml:id="chapter-585-div-585-l-17532">daz tet ouch sîn vater Lôt.</l>
					<l n="11" xml:id="chapter-585-div-585-l-17533">muoterhalp al sîn geslehte</l>
					<l n="12" xml:id="chapter-585-div-585-l-17534">daz stuont iu gar ze rehte</l>
					<l n="13" xml:id="chapter-585-div-585-l-17535">sît her von Mazadâne,</l>
					<l n="14" xml:id="chapter-585-div-585-l-17536">den ze Feimurgâne</l>
					<l n="15" xml:id="chapter-585-div-585-l-17537">Terredelaschoie vuorte.</l>
					<l n="16" xml:id="chapter-585-div-585-l-17538">den iuwer kraft dô ruorte,</l>
					<l n="17" xml:id="chapter-585-div-585-l-17539">Mazadânes nâchkomen,</l>
					<l n="18" xml:id="chapter-585-div-585-l-17540">von den ist dicke sît vernomen,</l>
					<l n="19" xml:id="chapter-585-div-585-l-17541">daz ir enkeiner iuch nie verliez.</l>
					<l n="20" xml:id="chapter-585-div-585-l-17542">îthêr von Gaheviez</l>
					<l n="21" xml:id="chapter-585-div-585-l-17543">iuwer insigel truoc:</l>
					<l n="22" xml:id="chapter-585-div-585-l-17544">swâ man vor wîben sîn gewuoc,</l>
					<l n="23" xml:id="chapter-585-div-585-l-17545">des wolde sich ir keiniu schamen,</l>
					<l n="24" xml:id="chapter-585-div-585-l-17546">swâ man nande sînen namen,</l>
					<l n="25" xml:id="chapter-585-div-585-l-17547">ob si der minne ir krefte jach.</l>
					<l n="26" xml:id="chapter-585-div-585-l-17548">nû prüevet denne, diu in sach:</l>
					<l n="27" xml:id="chapter-585-div-585-l-17549">der wâren diu rehten mære komen</l>
					<l n="28" xml:id="chapter-585-div-585-l-17550">an dem iu dienest wart benomen.</l>
					<l n="29" xml:id="chapter-585-div-585-l-17551">nû tuot ouch Gâwân den tôt,</l>
					<l n="30" xml:id="chapter-585-div-585-l-17552">als sînem neven Ilinôt,</l>
				</div>
			</div>
			<div n="586" xml:id="chapter-586" type="chapter" data-level="1">
				<div xml:id="chapter-586-div-586" data-level="2">
					<l n="1" xml:id="chapter-586-div-586-l-17553">den iuwer kraft dar zuo betwanc,</l>
					<l n="2" xml:id="chapter-586-div-586-l-17554">daz der junge süeze ranc</l>
					<l n="3" xml:id="chapter-586-div-586-l-17555">nâch werder âmîen,</l>
					<l n="4" xml:id="chapter-586-div-586-l-17556">von Kanedic Flôrîen.</l>
					<l n="5" xml:id="chapter-586-div-586-l-17557">sîns vater lant von kinde er vlôch:</l>
					<l n="6" xml:id="chapter-586-div-586-l-17558">diu selbe künegîn in zôch,</l>
					<l n="7" xml:id="chapter-586-div-586-l-17559">ze Bertâne er was ein gast.</l>
					<l n="8" xml:id="chapter-586-div-586-l-17560">Flôrîe in luot mit minnen last,</l>
					<l n="9" xml:id="chapter-586-div-586-l-17561">daz si in verjagete vür daz lant.</l>
					<l n="10" xml:id="chapter-586-div-586-l-17562">in ir dienest man in vant</l>
					<l n="11" xml:id="chapter-586-div-586-l-17563">tôt, als ir wol hât vernomen.</l>
					<l n="12" xml:id="chapter-586-div-586-l-17564">Gâwâns künne ist dicke komen</l>
					<l n="13" xml:id="chapter-586-div-586-l-17565">durch minne in herzebæriu sêr.</l>
					<l n="14" xml:id="chapter-586-div-586-l-17566">ich nenne iu sîner mâge mêr,</l>
					<l n="15" xml:id="chapter-586-div-586-l-17567">den ouch von minne ist worden wê.</l>
					<l n="16" xml:id="chapter-586-div-586-l-17568">wes twanc der bluotvarwe snê</l>
					<l n="17" xml:id="chapter-586-div-586-l-17569">Parzivâles getriuwen lîp?</l>
					<l n="18" xml:id="chapter-586-div-586-l-17570">daz schuof diu künegîn sîn wîp.</l>
					<l n="19" xml:id="chapter-586-div-586-l-17571">Gâlôesen und Gahmureten,</l>
					<l n="20" xml:id="chapter-586-div-586-l-17572">die habet ir beide übertreten,</l>
					<l n="21" xml:id="chapter-586-div-586-l-17573">daz ir si gâbet an den rê.</l>
					<l n="22" xml:id="chapter-586-div-586-l-17574">diu junge werde Itonjê</l>
					<l n="23" xml:id="chapter-586-div-586-l-17575">truoc nâch dem künege Gramoflanz</l>
					<l n="24" xml:id="chapter-586-div-586-l-17576">mit triuwen stæte minne ganz:</l>
					<l n="25" xml:id="chapter-586-div-586-l-17577">daz was Gâwâns swester klâr.</l>
					<l n="26" xml:id="chapter-586-div-586-l-17578">vrou Minne, ir teiltet ouch iuwern vâr</l>
					<l n="27" xml:id="chapter-586-div-586-l-17579">Sûrdâmûr durch Alexandern.</l>
					<l n="28" xml:id="chapter-586-div-586-l-17580">die eine und die andern,</l>
					<l n="29" xml:id="chapter-586-div-586-l-17581">swaz Gâwân künnes ie gewan,</l>
					<l n="30" xml:id="chapter-586-div-586-l-17582">vrou Minne, die woldet ir niht erlân,</l>
				</div>
			</div>
			<div n="587" xml:id="chapter-587" type="chapter" data-level="1">
				<div xml:id="chapter-587-div-587" data-level="2">
					<l n="1" xml:id="chapter-587-div-587-l-17583">sie enmüesten dienest gein iu tragen.</l>
					<l n="2" xml:id="chapter-587-div-587-l-17584">nû welt ir prîs an im bejagen:</l>
					<l n="3" xml:id="chapter-587-div-587-l-17585">ir soldet kraft gein kreften geben</l>
					<l n="4" xml:id="chapter-587-div-587-l-17586">und liezet Gâwânen leben</l>
					<l n="5" xml:id="chapter-587-div-587-l-17587">siech mit sînen wunden</l>
					<l n="6" xml:id="chapter-587-div-587-l-17588">und twünget die gesunden.</l>
					<l n="7" xml:id="chapter-587-div-587-l-17589">maneger hât von minnen sanc,</l>
					<l n="8" xml:id="chapter-587-div-587-l-17590">den nie diu minne alsô getwanc.</l>
					<l n="9" xml:id="chapter-587-div-587-l-17591">ich möhte nû wol stille dagen:</l>
					<l n="10" xml:id="chapter-587-div-587-l-17592">ez solden minnære klagen,</l>
					<l n="11" xml:id="chapter-587-div-587-l-17593">waz dem von Norwæge was,</l>
					<l n="12" xml:id="chapter-587-div-587-l-17594">dô er der âventiur genas,</l>
					<l n="13" xml:id="chapter-587-div-587-l-17595">daz in bestuont der minnen schûr</l>
					<l n="14" xml:id="chapter-587-div-587-l-17596">âne helfe gar ze sûr.</l>
					<l n="15" xml:id="chapter-587-div-587-l-17597">Er sprach: "ouwê, daz ich ie erkôs</l>
					<l n="16" xml:id="chapter-587-div-587-l-17598">disiu bette ruowelôs:</l>
					<l n="17" xml:id="chapter-587-div-587-l-17599">einez hât mich versêret</l>
					<l n="18" xml:id="chapter-587-div-587-l-17600">und daz ander mir gemêret</l>
					<l n="19" xml:id="chapter-587-div-587-l-17601">gedanke nâch minne.</l>
					<l n="20" xml:id="chapter-587-div-587-l-17602">Orgelûse diu herzoginne</l>
					<l n="21" xml:id="chapter-587-div-587-l-17603">muoz genâde an mir begên,</l>
					<l n="22" xml:id="chapter-587-div-587-l-17604">ob ich bî vreuden sol bestên."</l>
					<l n="23" xml:id="chapter-587-div-587-l-17605">vor ungedult er sich sô want,</l>
					<l n="24" xml:id="chapter-587-div-587-l-17606">daz brast etslîch sîn wunden bant.</l>
					<l n="25" xml:id="chapter-587-div-587-l-17607">in solhem ungemache er lac.</l>
					<l n="26" xml:id="chapter-587-div-587-l-17608">nû seht, dô schein ûf in der tac:</l>
					<l n="27" xml:id="chapter-587-div-587-l-17609">des hete er unsanfte erbiten.</l>
					<l n="28" xml:id="chapter-587-div-587-l-17610">er hete dâ vor dicke erliten</l>
					<l n="29" xml:id="chapter-587-div-587-l-17611">mit swerten manegen scharphen strît</l>
					<l n="30" xml:id="chapter-587-div-587-l-17612">sanfter danne die ruowens zît.</l>
				</div>
			</div>
			<div n="588" xml:id="chapter-588" type="chapter" data-level="1">
				<div xml:id="chapter-588-div-588" data-level="2">
					<l n="1" xml:id="chapter-588-div-588-l-17613">ob kummer sich gelîche deme,</l>
					<l n="2" xml:id="chapter-588-div-588-l-17614">swelh minnære den an sich geneme,</l>
					<l n="3" xml:id="chapter-588-div-588-l-17615">der werde alrêst wol gesunt</l>
					<l n="4" xml:id="chapter-588-div-588-l-17616">mit phîlen alsus sêre wunt:</l>
					<l n="5" xml:id="chapter-588-div-588-l-17617">daz tuot im lîhte alsô wê</l>
					<l n="6" xml:id="chapter-588-div-588-l-17618">als sîn minnen kummer ê.</l>
					<l n="7" xml:id="chapter-588-div-588-l-17619">Gâwân truoc minne und ander klage.</l>
					<l n="8" xml:id="chapter-588-div-588-l-17620">dô begundez liuhten von dem tage,</l>
					<l n="9" xml:id="chapter-588-div-588-l-17621">daz sîner grôzen kerzen schîn</l>
					<l n="10" xml:id="chapter-588-div-588-l-17622">unnâch sô virrec mohte sîn.</l>
					<l n="11" xml:id="chapter-588-div-588-l-17623">ûf rihte sich der wîgant.</l>
					<l n="12" xml:id="chapter-588-div-588-l-17624">dô was sîn lînîn gewant</l>
					<l n="13" xml:id="chapter-588-div-588-l-17625">nâch wunden und harnas var.</l>
					<l n="14" xml:id="chapter-588-div-588-l-17626">zuo zim was geleget dar</l>
					<l n="15" xml:id="chapter-588-div-588-l-17627">hemde und bruoch von buckeram</l>
					<l n="16" xml:id="chapter-588-div-588-l-17628">(den wehsel er dô gerne nam)</l>
					<l n="17" xml:id="chapter-588-div-588-l-17629">und eine garnâsche merderîn,</l>
					<l n="18" xml:id="chapter-588-div-588-l-17630">des selben ein kürsenlîn,</l>
					<l n="19" xml:id="chapter-588-div-588-l-17631">ob den beiden schurbrant</l>
					<l n="20" xml:id="chapter-588-div-588-l-17632">von Arrâze aldar gesant.</l>
					<l n="21" xml:id="chapter-588-div-588-l-17633">zwêne stivâle ouch dâ lâgen,</l>
					<l n="22" xml:id="chapter-588-div-588-l-17634">die niht grôzer enge phlâgen.</l>
					<l n="23" xml:id="chapter-588-div-588-l-17635">diu niuwen kleider legete er an.</l>
					<l n="24" xml:id="chapter-588-div-588-l-17636">dô gienc mîn her Gâwân</l>
					<l n="25" xml:id="chapter-588-div-588-l-17637">ûz zer kemenâten tür.</l>
					<l n="26" xml:id="chapter-588-div-588-l-17638">sus gienc er wider unde vür,</l>
					<l n="27" xml:id="chapter-588-div-588-l-17639">unz er den rîchen palas vant.</l>
					<l n="28" xml:id="chapter-588-div-588-l-17640">sînen ougen wart nie bekant</l>
					<l n="29" xml:id="chapter-588-div-588-l-17641">rîcheit, diu dar zuo töhte,</l>
					<l n="30" xml:id="chapter-588-div-588-l-17642">daz si dem dâ gelîchen möhte.</l>
				</div>
			</div>
			<div n="589" xml:id="chapter-589" type="chapter" data-level="1">
				<div xml:id="chapter-589-div-589" data-level="2">
					<l n="1" xml:id="chapter-589-div-589-l-17643">ûf durch den palas einesît</l>
					<l n="2" xml:id="chapter-589-div-589-l-17644">gienc ein gewelbe niht ze wît,</l>
					<l n="3" xml:id="chapter-589-div-589-l-17645">gegrêdet über den palas hôch:</l>
					<l n="4" xml:id="chapter-589-div-589-l-17646">sinewel sich daz umme zôch.</l>
					<l n="5" xml:id="chapter-589-div-589-l-17647">dar ûfe stuont ein klâriu sûl:</l>
					<l n="6" xml:id="chapter-589-div-589-l-17648">diu was niht von holze vûl,</l>
					<l n="7" xml:id="chapter-589-div-589-l-17649">si was lieht unde starc,</l>
					<l n="8" xml:id="chapter-589-div-589-l-17650">sô grôz, vroun Kamillen sarc</l>
					<l n="9" xml:id="chapter-589-div-589-l-17651">wære drûfe wol gestanden.</l>
					<l n="10" xml:id="chapter-589-div-589-l-17652">ûz Feirefîzes landen</l>
					<l n="11" xml:id="chapter-589-div-589-l-17653">brâhtez der wîse Klinschor.</l>
					<l n="12" xml:id="chapter-589-div-589-l-17654">werc, daz hie stuont enbor,</l>
					<l n="13" xml:id="chapter-589-div-589-l-17655">sinewel als ein gezelt ez was.</l>
					<l n="14" xml:id="chapter-589-div-589-l-17656">der meister Jêômetras,</l>
					<l n="15" xml:id="chapter-589-div-589-l-17657">soldez geworht hân des hant,</l>
					<l n="16" xml:id="chapter-589-div-589-l-17658">diu kunst wære im unbekant.</l>
					<l n="17" xml:id="chapter-589-div-589-l-17659">ez was geworht mit liste.</l>
					<l n="18" xml:id="chapter-589-div-589-l-17660">adamas und ametiste</l>
					<l n="19" xml:id="chapter-589-div-589-l-17661">(diu âventiure uns wizzen lât),</l>
					<l n="20" xml:id="chapter-589-div-589-l-17662">topâzje und grânât,</l>
					<l n="21" xml:id="chapter-589-div-589-l-17663">krisolde, rubîne,</l>
					<l n="22" xml:id="chapter-589-div-589-l-17664">smârâde, sardîne,</l>
					<l n="23" xml:id="chapter-589-div-589-l-17665">sus wâren diu venster rîche,</l>
					<l n="24" xml:id="chapter-589-div-589-l-17666">wît und hôch gelîche.</l>
					<l n="25" xml:id="chapter-589-div-589-l-17667">als man der venster siule sach,</l>
					<l n="26" xml:id="chapter-589-div-589-l-17668">der art was obene al daz dach.</l>
					<l n="27" xml:id="chapter-589-div-589-l-17669">dehein sûl stuont dar unde,</l>
					<l n="28" xml:id="chapter-589-div-589-l-17670">diu sich gelîchen kunde</l>
					<l n="29" xml:id="chapter-589-div-589-l-17671">der grôzen sûl, dâ zwischen stuont.</l>
					<l n="30" xml:id="chapter-589-div-589-l-17672">uns tuot diu âventiure kunt,</l>
				</div>
			</div>
			<div n="590" xml:id="chapter-590" type="chapter" data-level="1">
				<div xml:id="chapter-590-div-590" data-level="2">
					<l n="1" xml:id="chapter-590-div-590-l-17673">waz diu wunders mohte hân.</l>
					<l n="2" xml:id="chapter-590-div-590-l-17674">durch schouwen gienc her Gâwân</l>
					<l n="3" xml:id="chapter-590-div-590-l-17675">ûf daz warthûs eine</l>
					<l n="4" xml:id="chapter-590-div-590-l-17676">ze manegem tiuren steine.</l>
					<l n="5" xml:id="chapter-590-div-590-l-17677">dâ vant er solh wunder grôz,</l>
					<l n="6" xml:id="chapter-590-div-590-l-17678">des in ze sehen niht verdrôz:</l>
					<l n="7" xml:id="chapter-590-div-590-l-17679">in dûhte, daz im al diu lant</l>
					<l n="8" xml:id="chapter-590-div-590-l-17680">in der grôzen siule wæren bekant</l>
					<l n="9" xml:id="chapter-590-div-590-l-17681">und daz diu lant alumme giengen</l>
					<l n="10" xml:id="chapter-590-div-590-l-17682">und daz mit hurte emphiengen</l>
					<l n="11" xml:id="chapter-590-div-590-l-17683">die grôzen berge ein ander.</l>
					<l n="12" xml:id="chapter-590-div-590-l-17684">in der siule vander</l>
					<l n="13" xml:id="chapter-590-div-590-l-17685">liute rîten unde gên,</l>
					<l n="14" xml:id="chapter-590-div-590-l-17686">disen loufen, jenen stên.</l>
					<l n="15" xml:id="chapter-590-div-590-l-17687">in ein venster er gesaz,</l>
					<l n="16" xml:id="chapter-590-div-590-l-17688">er wolde daz wunder prüeven baz.</l>
					<l n="17" xml:id="chapter-590-div-590-l-17689">dô kom diu alde Arnîve</l>
					<l n="18" xml:id="chapter-590-div-590-l-17690">und ir tohter Sangîve</l>
					<l n="19" xml:id="chapter-590-div-590-l-17691">und ir tohter tohter zwuo.</l>
					<l n="20" xml:id="chapter-590-div-590-l-17692">die giengen alle viere zuo:</l>
					<l n="21" xml:id="chapter-590-div-590-l-17693">Gâwân spranc ûf, dô er sie sach.</l>
					<l n="22" xml:id="chapter-590-div-590-l-17694">diu künegîn Arnîve sprach:</l>
					<l n="23" xml:id="chapter-590-div-590-l-17695">"herre, ir soldet noch slâfes phlegen.</l>
					<l n="24" xml:id="chapter-590-div-590-l-17696">habet ir ruowens iuch bewegen,</l>
					<l n="25" xml:id="chapter-590-div-590-l-17697">dar zuo sît ir ze sêre wunt,</l>
					<l n="26" xml:id="chapter-590-div-590-l-17698">sol iu ander ungemach sîn kunt."</l>
					<l n="27" xml:id="chapter-590-div-590-l-17699">dô sprach er: "vrouwe und meisterin,</l>
					<l n="28" xml:id="chapter-590-div-590-l-17700">mir hât kraft unde sin</l>
					<l n="29" xml:id="chapter-590-div-590-l-17701">iuwer helfe alsô gegeben,</l>
					<l n="30" xml:id="chapter-590-div-590-l-17702">daz ich gediene, muoz ich leben."</l>
				</div>
			</div>
			<div n="591" xml:id="chapter-591" type="chapter" data-level="1">
				<div xml:id="chapter-591-div-591" data-level="2">
					<l n="1" xml:id="chapter-591-div-591-l-17703">diu künegîn sprach: "muoz ich sô spehen,</l>
					<l n="2" xml:id="chapter-591-div-591-l-17704">daz ir mir, herre, habet verjehen,</l>
					<l n="3" xml:id="chapter-591-div-591-l-17705">daz ich iuwer meisterinne sî,</l>
					<l n="4" xml:id="chapter-591-div-591-l-17706">sô küsset dise vrouwen alle drî.</l>
					<l n="5" xml:id="chapter-591-div-591-l-17707">dâ sît ir lasters an bewart:</l>
					<l n="6" xml:id="chapter-591-div-591-l-17708">si sint erborn von küneges art."</l>
					<l n="7" xml:id="chapter-591-div-591-l-17709">dirre bete was er vrô,</l>
					<l n="8" xml:id="chapter-591-div-591-l-17710">die klâren vrouwen kuste er dô,</l>
					<l n="9" xml:id="chapter-591-div-591-l-17711">Sangîven und Itonjê</l>
					<l n="10" xml:id="chapter-591-div-591-l-17712">und die süezen Kundrîê.</l>
					<l n="11" xml:id="chapter-591-div-591-l-17713">Gâwân saz selbe vünfte nider.</l>
					<l n="12" xml:id="chapter-591-div-591-l-17714">dô sach er vür unde wider</l>
					<l n="13" xml:id="chapter-591-div-591-l-17715">an der klâren megede lîp:</l>
					<l n="14" xml:id="chapter-591-div-591-l-17716">iedoch twanc in des ein wîp,</l>
					<l n="15" xml:id="chapter-591-div-591-l-17717">diu in sînem herzen lac,</l>
					<l n="16" xml:id="chapter-591-div-591-l-17718">dirre megede blic ein nebeltac</l>
					<l n="17" xml:id="chapter-591-div-591-l-17719">was bî Orgelûsen gar.</l>
					<l n="18" xml:id="chapter-591-div-591-l-17720">diu dûhte et in sô wol gevar,</l>
					<l n="19" xml:id="chapter-591-div-591-l-17721">von Lôgrois diu herzogin:</l>
					<l n="20" xml:id="chapter-591-div-591-l-17722">dâ jagete in sîn herze hin.</l>
					<l n="21" xml:id="chapter-591-div-591-l-17723">nû, diz was ergangen,</l>
					<l n="22" xml:id="chapter-591-div-591-l-17724">daz Gâwân was emphangen</l>
					<l n="23" xml:id="chapter-591-div-591-l-17725">von den vrouwen allen drîn.</l>
					<l n="24" xml:id="chapter-591-div-591-l-17726">die truogen sô liehten süezen schîn</l>
					<l n="25" xml:id="chapter-591-div-591-l-17727">des lîhte ein herze wære versniten,</l>
					<l n="26" xml:id="chapter-591-div-591-l-17728">daz ê niht kummers hete erliten.</l>
					<l n="27" xml:id="chapter-591-div-591-l-17729">ze sîner meisterinne er sprach</l>
					<l n="28" xml:id="chapter-591-div-591-l-17730">um die sûl, die er dâ sach,</l>
					<l n="29" xml:id="chapter-591-div-591-l-17731">daz si im sagete mære,</l>
					<l n="30" xml:id="chapter-591-div-591-l-17732">von welher art diu wære.</l>
				</div>
			</div>
			<div n="592" xml:id="chapter-592" type="chapter" data-level="1">
				<div xml:id="chapter-592-div-592" data-level="2">
					<l n="1" xml:id="chapter-592-div-592-l-17733">dô sprach si: "herre, dirre stein</l>
					<l n="2" xml:id="chapter-592-div-592-l-17734">bî tage und alle nehte schein,</l>
					<l n="3" xml:id="chapter-592-div-592-l-17735">sît er mir êrste wart erkant.</l>
					<l n="4" xml:id="chapter-592-div-592-l-17736">alum sehs mîle in daz lant,</l>
					<l n="5" xml:id="chapter-592-div-592-l-17737">swaz in dem zil geschiht,</l>
					<l n="6" xml:id="chapter-592-div-592-l-17738">in dirre siule man daz siht,</l>
					<l n="7" xml:id="chapter-592-div-592-l-17739">in wazzer und ûf velde.</l>
					<l n="8" xml:id="chapter-592-div-592-l-17740">des ist er wâriu melde:</l>
					<l n="9" xml:id="chapter-592-div-592-l-17741">ez sî vogel oder tier,</l>
					<l n="10" xml:id="chapter-592-div-592-l-17742">der gast und der fôrehtier,</l>
					<l n="11" xml:id="chapter-592-div-592-l-17743">die vremden und die kunden,</l>
					<l n="12" xml:id="chapter-592-div-592-l-17744">die hât man drinne vunden.</l>
					<l n="13" xml:id="chapter-592-div-592-l-17745">über sehs mîle gêt sîn glanz.</l>
					<l n="14" xml:id="chapter-592-div-592-l-17746">er ist sô veste und ouch sô ganz,</l>
					<l n="15" xml:id="chapter-592-div-592-l-17747">daz in mit starken sinnen</l>
					<l n="16" xml:id="chapter-592-div-592-l-17748">kunde nie gewinnen</l>
					<l n="17" xml:id="chapter-592-div-592-l-17749">weder hamer noch der smit.</l>
					<l n="18" xml:id="chapter-592-div-592-l-17750">er wart verstoln ze Tabronit</l>
					<l n="19" xml:id="chapter-592-div-592-l-17751">der künegîn Sekundillen,</l>
					<l n="20" xml:id="chapter-592-div-592-l-17752">ich wæne des, âne ir willen."</l>
					<l n="21" xml:id="chapter-592-div-592-l-17753">Gâwân an den zîten</l>
					<l n="22" xml:id="chapter-592-div-592-l-17754">sach in der siule rîten:</l>
					<l n="23" xml:id="chapter-592-div-592-l-17755">einen ritter und eine vrouwen</l>
					<l n="24" xml:id="chapter-592-div-592-l-17756">mohte er dâ beidiu schouwen.</l>
					<l n="25" xml:id="chapter-592-div-592-l-17757">dô dûhte in diu vrouwe klâr,</l>
					<l n="26" xml:id="chapter-592-div-592-l-17758">man und ors gewâpent gar</l>
					<l n="27" xml:id="chapter-592-div-592-l-17759">und der helm gezimieret.</l>
					<l n="28" xml:id="chapter-592-div-592-l-17760">si kômen geheistieret</l>
					<l n="29" xml:id="chapter-592-div-592-l-17761">durch die passâschen ûf den plân.</l>
					<l n="30" xml:id="chapter-592-div-592-l-17762">nâch im diu reise wart getân.</l>
				</div>
			</div>
			<div n="593" xml:id="chapter-593" type="chapter" data-level="1">
				<div xml:id="chapter-593-div-593" data-level="2">
					<l n="1" xml:id="chapter-593-div-593-l-17763">si kômen die strâzen durch daz muor,</l>
					<l n="2" xml:id="chapter-593-div-593-l-17764">als Lischois der stolze vuor,</l>
					<l n="3" xml:id="chapter-593-div-593-l-17765">den er enschumfierte.</l>
					<l n="4" xml:id="chapter-593-div-593-l-17766">diu vrouwe kondewierte</l>
					<l n="5" xml:id="chapter-593-div-593-l-17767">den ritter mit dem zoume her:</l>
					<l n="6" xml:id="chapter-593-div-593-l-17768">tjostieren was sîn ger.</l>
					<l n="7" xml:id="chapter-593-div-593-l-17769">Gâwân sich umme kêrte,</l>
					<l n="8" xml:id="chapter-593-div-593-l-17770">sînen kummer er gemêrte.</l>
					<l n="9" xml:id="chapter-593-div-593-l-17771">in dûhte, diu sûl hete in betrogen:</l>
					<l n="10" xml:id="chapter-593-div-593-l-17772">dô sach er vür ungelogen</l>
					<l n="11" xml:id="chapter-593-div-593-l-17773">Orgelûsen de Lôgrois</l>
					<l n="12" xml:id="chapter-593-div-593-l-17774">und einen ritter kurtois</l>
					<l n="13" xml:id="chapter-593-div-593-l-17775">gein dem urvar ûf den wasen.</l>
					<l n="14" xml:id="chapter-593-div-593-l-17776">ist diu nieswurz in der nasen</l>
					<l n="15" xml:id="chapter-593-div-593-l-17777">dræte unde strenge,</l>
					<l n="16" xml:id="chapter-593-div-593-l-17778">durch sîn herze enge</l>
					<l n="17" xml:id="chapter-593-div-593-l-17779">kom alsus diu herzogîn,</l>
					<l n="18" xml:id="chapter-593-div-593-l-17780">durch sîniu ougen obene în.</l>
					<l n="19" xml:id="chapter-593-div-593-l-17781">gein minne helfelôs ein man,</l>
					<l n="20" xml:id="chapter-593-div-593-l-17782">ouwê, daz ist her Gâwân.</l>
					<l n="21" xml:id="chapter-593-div-593-l-17783">ze sîner meisterinne er sprach,</l>
					<l n="22" xml:id="chapter-593-div-593-l-17784">dô er den ritter komen sach:</l>
					<l n="23" xml:id="chapter-593-div-593-l-17785">"vrouwe, dort vert ein ritter her</l>
					<l n="24" xml:id="chapter-593-div-593-l-17786">mit ûf gerihtem sper,</l>
					<l n="25" xml:id="chapter-593-div-593-l-17787">der wil suochens niht erwinden.</l>
					<l n="26" xml:id="chapter-593-div-593-l-17788">ouch sol sîn suochen vinden,</l>
					<l n="27" xml:id="chapter-593-div-593-l-17789">sît er ritterschefte gert:</l>
					<l n="28" xml:id="chapter-593-div-593-l-17790">strîtes ist er von mir gewert.</l>
					<l n="29" xml:id="chapter-593-div-593-l-17791">saget mir, wer mac diu vrouwe sîn?"</l>
					<l n="30" xml:id="chapter-593-div-593-l-17792">si sprach:" daz ist diu herzogîn,</l>
				</div>
			</div>
			<div n="594" xml:id="chapter-594" type="chapter" data-level="1">
				<div xml:id="chapter-594-div-594" data-level="2">
					<l n="1" xml:id="chapter-594-div-594-l-17793">von Lôgrois diu klâre.</l>
					<l n="2" xml:id="chapter-594-div-594-l-17794">wem kunt si sus ze vâre?</l>
					<l n="3" xml:id="chapter-594-div-594-l-17795">der turkoite ist mit ir komen,</l>
					<l n="4" xml:id="chapter-594-div-594-l-17796">von dem sô dicke ist vernomen,</l>
					<l n="5" xml:id="chapter-594-div-594-l-17797">daz sîn herze ist unverzaget.</l>
					<l n="6" xml:id="chapter-594-div-594-l-17798">er hât mit spern prîs bejaget,</l>
					<l n="7" xml:id="chapter-594-div-594-l-17799">es wæren gehêret driu lant.</l>
					<l n="8" xml:id="chapter-594-div-594-l-17800">gein sîner werlîchen hant</l>
					<l n="9" xml:id="chapter-594-div-594-l-17801">sult ir strîten mîden nuo.</l>
					<l n="10" xml:id="chapter-594-div-594-l-17802">strîten ist iu gar ze vruo:</l>
					<l n="11" xml:id="chapter-594-div-594-l-17803">ir sît ûf strît ze sêre wunt.</l>
					<l n="12" xml:id="chapter-594-div-594-l-17804">ob ir halt wæret wol gesunt,</l>
					<l n="13" xml:id="chapter-594-div-594-l-17805">ir soldet doch strîten gein im lân."</l>
					<l n="14" xml:id="chapter-594-div-594-l-17806">dô sprach mîn her Gâwân:</l>
					<l n="15" xml:id="chapter-594-div-594-l-17807">"ir jeht, ich sül hie herre sîn:</l>
					<l n="16" xml:id="chapter-594-div-594-l-17808">swer denne ûf al die êre mîn</l>
					<l n="17" xml:id="chapter-594-div-594-l-17809">ritterschaft sô nâhe suochet,</l>
					<l n="18" xml:id="chapter-594-div-594-l-17810">sît er strîtes geruochet,</l>
					<l n="19" xml:id="chapter-594-div-594-l-17811">vrouwe, ich sol mîn harnas hân."</l>
					<l n="20" xml:id="chapter-594-div-594-l-17812">des wart grôz weinen dâ getân</l>
					<l n="21" xml:id="chapter-594-div-594-l-17813">von den vrouwen allen vieren.</l>
					<l n="22" xml:id="chapter-594-div-594-l-17814">si sprâchen:" welt ir zieren</l>
					<l n="23" xml:id="chapter-594-div-594-l-17815">iuwer sælde und iuwern prîs,</l>
					<l n="24" xml:id="chapter-594-div-594-l-17816">sô strîtet niht deheinen wîs.</l>
					<l n="25" xml:id="chapter-594-div-594-l-17817">læget ir dâ vor im tôt,</l>
					<l n="26" xml:id="chapter-594-div-594-l-17818">alrêst wüehse unser nôt:</l>
					<l n="27" xml:id="chapter-594-div-594-l-17819">sult aber ir vor im genesen,</l>
					<l n="28" xml:id="chapter-594-div-594-l-17820">welt ir in harnase wesen,</l>
					<l n="29" xml:id="chapter-594-div-594-l-17821">iu nement iuwer êrsten wundenz leben:</l>
					<l n="30" xml:id="chapter-594-div-594-l-17822">sô sîn wir an den tôt gegeben."</l>
				</div>
			</div>
			<div n="595" xml:id="chapter-595" type="chapter" data-level="1">
				<div xml:id="chapter-595-div-595" data-level="2">
					<l n="1" xml:id="chapter-595-div-595-l-17823">Gâwân sus mit kummer ranc:</l>
					<l n="2" xml:id="chapter-595-div-595-l-17824">ir muget wol hœren, waz in twanc.</l>
					<l n="3" xml:id="chapter-595-div-595-l-17825">vür schande hete er an sich genomen</l>
					<l n="4" xml:id="chapter-595-div-595-l-17826">des werden turkoiten komen:</l>
					<l n="5" xml:id="chapter-595-div-595-l-17827">in twungen ouch wunden sêre</l>
					<l n="6" xml:id="chapter-595-div-595-l-17828">und diu minne michels mêre</l>
					<l n="7" xml:id="chapter-595-div-595-l-17829">und der vier vrouwen riuwe,</l>
					<l n="8" xml:id="chapter-595-div-595-l-17830">wande er sach an in triuwe.</l>
					<l n="9" xml:id="chapter-595-div-595-l-17831">er bat si weinen verbern.</l>
					<l n="10" xml:id="chapter-595-div-595-l-17832">sîn munt dar zuo begunde gern</l>
					<l n="11" xml:id="chapter-595-div-595-l-17833">harnas, ors unde swert.</l>
					<l n="12" xml:id="chapter-595-div-595-l-17834">die vrouwen klâr unde wert</l>
					<l n="13" xml:id="chapter-595-div-595-l-17835">vuorten Gâwânen wider.</l>
					<l n="14" xml:id="chapter-595-div-595-l-17836">er bat si vor im gên dar nider,</l>
					<l n="15" xml:id="chapter-595-div-595-l-17837">dâ die andern vrouwen wâren,</l>
					<l n="16" xml:id="chapter-595-div-595-l-17838">die süezen und die klâren.</l>
					<l n="17" xml:id="chapter-595-div-595-l-17839">Gâwân ûf sîns strîtes vart</l>
					<l n="18" xml:id="chapter-595-div-595-l-17840">balde aldâ gewâpent wart</l>
					<l n="19" xml:id="chapter-595-div-595-l-17841">mit weinden liehten ougen:</l>
					<l n="20" xml:id="chapter-595-div-595-l-17842">si tâtenz alsô tougen,</l>
					<l n="21" xml:id="chapter-595-div-595-l-17843">daz niemen vriesch diu mære,</l>
					<l n="22" xml:id="chapter-595-div-595-l-17844">niwan der kamerære,</l>
					<l n="23" xml:id="chapter-595-div-595-l-17845">der hiez sîn ors erstrîchen.</l>
					<l n="24" xml:id="chapter-595-div-595-l-17846">Gâwân begunde slîchen,</l>
					<l n="25" xml:id="chapter-595-div-595-l-17847">aldâ Gringuljete stuont.</l>
					<l n="26" xml:id="chapter-595-div-595-l-17848">doch was er sô sêre wunt,</l>
					<l n="27" xml:id="chapter-595-div-595-l-17849">den schilt er kûme dar getruoc.</l>
					<l n="28" xml:id="chapter-595-div-595-l-17850">der was dürkel ouch genuoc.</l>
					<l n="29" xml:id="chapter-595-div-595-l-17851">ûfz ors saz her Gâwân.</l>
					<l n="30" xml:id="chapter-595-div-595-l-17852">dô kêrte er von der burc her dan</l>
				</div>
			</div>
			<div n="596" xml:id="chapter-596" type="chapter" data-level="1">
				<div xml:id="chapter-596-div-596" data-level="2">
					<l n="1" xml:id="chapter-596-div-596-l-17853">gein sînem getriuwen wirte.</l>
					<l n="2" xml:id="chapter-596-div-596-l-17854">der in vil wênec irte</l>
					<l n="3" xml:id="chapter-596-div-596-l-17855">alles, des sîn wille gerte,</l>
					<l n="4" xml:id="chapter-596-div-596-l-17856">eins spers er in gewerte,</l>
					<l n="5" xml:id="chapter-596-div-596-l-17857">daz was starc und unbeschaben.</l>
					<l n="6" xml:id="chapter-596-div-596-l-17858">er hete ir manegez ûf erhaben</l>
					<l n="7" xml:id="chapter-596-div-596-l-17859">dort anderhalben ûf sînem plân.</l>
					<l n="8" xml:id="chapter-596-div-596-l-17860">dô bat in mîn her Gâwân</l>
					<l n="9" xml:id="chapter-596-div-596-l-17861">überverte schiere:</l>
					<l n="10" xml:id="chapter-596-div-596-l-17862">in einem ussiere</l>
					<l n="11" xml:id="chapter-596-div-596-l-17863">vuorte er in über an daz lant,</l>
					<l n="12" xml:id="chapter-596-div-596-l-17864">dâ er den turkoiten vant</l>
					<l n="13" xml:id="chapter-596-div-596-l-17865">wert unde hôchgemuot.</l>
					<l n="14" xml:id="chapter-596-div-596-l-17866">er was vor schanden alsô behuot,</l>
					<l n="15" xml:id="chapter-596-div-596-l-17867">daz missewende an im verswant.</l>
					<l n="16" xml:id="chapter-596-div-596-l-17868">sîn prîs was sô hôch erkant,</l>
					<l n="17" xml:id="chapter-596-div-596-l-17869">swer gein im tjostierens phlac,</l>
					<l n="18" xml:id="chapter-596-div-596-l-17870">daz der hinderm orse lac</l>
					<l n="19" xml:id="chapter-596-div-596-l-17871">von sîner tjoste valle.</l>
					<l n="20" xml:id="chapter-596-div-596-l-17872">sus hete er sie alle,</l>
					<l n="21" xml:id="chapter-596-div-596-l-17873">die gein im ie durch prîs geriten,</l>
					<l n="22" xml:id="chapter-596-div-596-l-17874">mit tjostieren überstriten.</l>
					<l n="23" xml:id="chapter-596-div-596-l-17875">ouch tet sich ûz der degen wert,</l>
					<l n="24" xml:id="chapter-596-div-596-l-17876">daz er mit spern sunder swert</l>
					<l n="25" xml:id="chapter-596-div-596-l-17877">hôhen prîs wolde erben</l>
					<l n="26" xml:id="chapter-596-div-596-l-17878">oder sînen prîs verderben:</l>
					<l n="27" xml:id="chapter-596-div-596-l-17879">swer den prîs bezalte,</l>
					<l n="28" xml:id="chapter-596-div-596-l-17880">daz er in mit tjoste valte,</l>
					<l n="29" xml:id="chapter-596-div-596-l-17881">dâ würde er âne wer gesehen,</l>
					<l n="30" xml:id="chapter-596-div-596-l-17882">dem wolde er sicherheit verjehen.</l>
				</div>
			</div>
			<div n="597" xml:id="chapter-597" type="chapter" data-level="1">
				<div xml:id="chapter-597-div-597" data-level="2">
					<l n="1" xml:id="chapter-597-div-597-l-17883">Gâwân vriesch diu mære</l>
					<l n="2" xml:id="chapter-597-div-597-l-17884">von der tjoste phandære.</l>
					<l n="3" xml:id="chapter-597-div-597-l-17885">Plipalinôt nam alsô phant:</l>
					<l n="4" xml:id="chapter-597-div-597-l-17886">swelh tjoste wart aldâ bekant,</l>
					<l n="5" xml:id="chapter-597-div-597-l-17887">daz einer viel, der ander saz,</l>
					<l n="6" xml:id="chapter-597-div-597-l-17888">sô emphienc er âne ir beider haz</l>
					<l n="7" xml:id="chapter-597-div-597-l-17889">dises vlust und jenes gewin:</l>
					<l n="8" xml:id="chapter-597-div-597-l-17890">ich meine daz ors, daz zôch er hin.</l>
					<l n="9" xml:id="chapter-597-div-597-l-17891">er enruochte, striten si genuoc:</l>
					<l n="10" xml:id="chapter-597-div-597-l-17892">swer prîs oder laster truoc,</l>
					<l n="11" xml:id="chapter-597-div-597-l-17893">des liez er jehen die vrouwen.</l>
					<l n="12" xml:id="chapter-597-div-597-l-17894">si mohtenz dicke schouwen.</l>
					<l n="13" xml:id="chapter-597-div-597-l-17895">Gâwânen er vaste sitzen bat.</l>
					<l n="14" xml:id="chapter-597-div-597-l-17896">er zôch imz ors an den stat,</l>
					<l n="15" xml:id="chapter-597-div-597-l-17897">er bôt im schilt unde sper.</l>
					<l n="16" xml:id="chapter-597-div-597-l-17898">hie kom der turkoite her,</l>
					<l n="17" xml:id="chapter-597-div-597-l-17899">kalopierende als ein man,</l>
					<l n="18" xml:id="chapter-597-div-597-l-17900">der sîne tjoste mezzen kan</l>
					<l n="19" xml:id="chapter-597-div-597-l-17901">weder ze hôch noch ze nider.</l>
					<l n="20" xml:id="chapter-597-div-597-l-17902">Gâwân kom gein im hin wider.</l>
					<l n="21" xml:id="chapter-597-div-597-l-17903">von Munsalvæsche Gringuljete</l>
					<l n="22" xml:id="chapter-597-div-597-l-17904">tet nâch Gâwânes bete,</l>
					<l n="23" xml:id="chapter-597-div-597-l-17905">als ez der zoum gelêrte.</l>
					<l n="24" xml:id="chapter-597-div-597-l-17906">ûf den plân er kêrte.</l>
					<l n="25" xml:id="chapter-597-div-597-l-17907">hurtâ, lât die tjoste tuon.</l>
					<l n="26" xml:id="chapter-597-div-597-l-17908">hie kom des künec Lôtes sun</l>
					<l n="27" xml:id="chapter-597-div-597-l-17909">manlîch und âne herzen schric.</l>
					<l n="28" xml:id="chapter-597-div-597-l-17910">wâ hât diu helmsnuor ir stric?</l>
					<l n="29" xml:id="chapter-597-div-597-l-17911">des turkoiten tjost in traf aldâ.</l>
					<l n="30" xml:id="chapter-597-div-597-l-17912">Gâwân ruorte in anderswâ,</l>
				</div>
			</div>
			<div n="598" xml:id="chapter-598" type="chapter" data-level="1">
				<div xml:id="chapter-598-div-598" data-level="2">
					<l n="1" xml:id="chapter-598-div-598-l-17913">durch die barbiere.</l>
					<l n="2" xml:id="chapter-598-div-598-l-17914">man wart wol innen schiere,</l>
					<l n="3" xml:id="chapter-598-div-598-l-17915">wer dâ gevelles was sîn wer.</l>
					<l n="4" xml:id="chapter-598-div-598-l-17916">an dem kurzen starken sper</l>
					<l n="5" xml:id="chapter-598-div-598-l-17917">den helm emphienc her Gâwân:</l>
					<l n="6" xml:id="chapter-598-div-598-l-17918">hin reit der helm, hie lac der man.</l>
					<l n="7" xml:id="chapter-598-div-598-l-17919">der werdekeit ein bluome ie was,</l>
					<l n="8" xml:id="chapter-598-div-598-l-17920">unz er verdacte alsus daz gras</l>
					<l n="9" xml:id="chapter-598-div-598-l-17921">mit valle von der tjoste,</l>
					<l n="10" xml:id="chapter-598-div-598-l-17922">sîner zimierde koste</l>
					<l n="11" xml:id="chapter-598-div-598-l-17923">im touwe mit den bluomen striten.</l>
					<l n="12" xml:id="chapter-598-div-598-l-17924">Gâwân kom ûf in geriten,</l>
					<l n="13" xml:id="chapter-598-div-598-l-17925">unz er im sicherheit verjach.</l>
					<l n="14" xml:id="chapter-598-div-598-l-17926">der verje nâch dem orse sprach.</l>
					<l n="15" xml:id="chapter-598-div-598-l-17927">daz was sîn reht: wer lougent des?</l>
					<l n="16" xml:id="chapter-598-div-598-l-17928">"ir vreutet iuch gerne, wesset ir wes,"</l>
					<l n="17" xml:id="chapter-598-div-598-l-17929">sprach Orgelûse diu klâre</l>
					<l n="18" xml:id="chapter-598-div-598-l-17930">Gâwâne aber ze vâre,</l>
					<l n="19" xml:id="chapter-598-div-598-l-17931">"durch daz des starken lewen vuoz</l>
					<l n="20" xml:id="chapter-598-div-598-l-17932">in iuwerm schilte iu volgen muoz.</l>
					<l n="21" xml:id="chapter-598-div-598-l-17933">nû wænt ir, iu sî prîs geschehen,</l>
					<l n="22" xml:id="chapter-598-div-598-l-17934">sît dise vrouwen hânt gesehen</l>
					<l n="23" xml:id="chapter-598-div-598-l-17935">iuwer tjost alsô getân.</l>
					<l n="24" xml:id="chapter-598-div-598-l-17936">wir müezen iuch bî vreuden lân,</l>
					<l n="25" xml:id="chapter-598-div-598-l-17937">sît ir des der geile,</l>
					<l n="26" xml:id="chapter-598-div-598-l-17938">ob Lît Marveile</l>
					<l n="27" xml:id="chapter-598-div-598-l-17939">sô kleine sich hât gerochen.</l>
					<l n="28" xml:id="chapter-598-div-598-l-17940">iust doch der schilt zebrochen,</l>
					<l n="29" xml:id="chapter-598-div-598-l-17941">als ob iu strît sül wesen kunt.</l>
					<l n="30" xml:id="chapter-598-div-598-l-17942">ir sît ouch lîhte ze sêre wunt</l>
				</div>
			</div>
			<div n="599" xml:id="chapter-599" type="chapter" data-level="1">
				<div xml:id="chapter-599-div-599" data-level="2">
					<l n="1" xml:id="chapter-599-div-599-l-17943">ûf strîtes gedense:</l>
					<l n="2" xml:id="chapter-599-div-599-l-17944">daz tæte iu wê zer gense.</l>
					<l n="3" xml:id="chapter-599-div-599-l-17945">iu mac durch rüemen wesen liep</l>
					<l n="4" xml:id="chapter-599-div-599-l-17946">der schilt dürkel als ein sip,</l>
					<l n="5" xml:id="chapter-599-div-599-l-17947">den iu sô manec phîl zebrach.</l>
					<l n="6" xml:id="chapter-599-div-599-l-17948">an disen zîten ungemach</l>
					<l n="7" xml:id="chapter-599-div-599-l-17949">muget ir gerne vliehen.</l>
					<l n="8" xml:id="chapter-599-div-599-l-17950">lât iu den vinger ziehen:</l>
					<l n="9" xml:id="chapter-599-div-599-l-17951">rîtet wider ûf zen vrouwen.</l>
					<l n="10" xml:id="chapter-599-div-599-l-17952">wie getörstet ir geschouwen</l>
					<l n="11" xml:id="chapter-599-div-599-l-17953">strît, den ich werben solde,</l>
					<l n="12" xml:id="chapter-599-div-599-l-17954">ob iuwer herze wolde</l>
					<l n="13" xml:id="chapter-599-div-599-l-17955">mir dienen nâch minne."</l>
					<l n="14" xml:id="chapter-599-div-599-l-17956">er sprach zer herzoginne:</l>
					<l n="15" xml:id="chapter-599-div-599-l-17957">"vrouwe, hân ich wunden,</l>
					<l n="16" xml:id="chapter-599-div-599-l-17958">die hânt hie helfe vunden.</l>
					<l n="17" xml:id="chapter-599-div-599-l-17959">ob iuwer helfe kan gezemen,</l>
					<l n="18" xml:id="chapter-599-div-599-l-17960">daz ir mîn dienest ruochet nemen,</l>
					<l n="19" xml:id="chapter-599-div-599-l-17961">sô wart nie nôt sô herte erkant,</l>
					<l n="20" xml:id="chapter-599-div-599-l-17962">ich ensî ze dienste iu dar benant."</l>
					<l n="21" xml:id="chapter-599-div-599-l-17963">si sprach:"ich lâze iuch rîten,</l>
					<l n="22" xml:id="chapter-599-div-599-l-17964">mêr nâch prîse strîten</l>
					<l n="23" xml:id="chapter-599-div-599-l-17965">mit mir geselleclîche."</l>
					<l n="24" xml:id="chapter-599-div-599-l-17966">des wart an vreuden rîche</l>
					<l n="25" xml:id="chapter-599-div-599-l-17967">der stolze werde Gâwân.</l>
					<l n="26" xml:id="chapter-599-div-599-l-17968">den turkoiten sande er dan</l>
					<l n="27" xml:id="chapter-599-div-599-l-17969">mit sînem wirt Plipalinôt:</l>
					<l n="28" xml:id="chapter-599-div-599-l-17970">ûf die burc er enbôt,</l>
					<l n="29" xml:id="chapter-599-div-599-l-17971">daz sîn mit wirde næmen war</l>
					<l n="30" xml:id="chapter-599-div-599-l-17972">al die vrouwen wol gevar.</l>
				</div>
			</div>
			<div n="600" xml:id="chapter-600" type="chapter" data-level="1">
				<div xml:id="chapter-600-div-600" data-level="2">
					<l n="1" xml:id="chapter-600-div-600-l-17973">Gâwâns sper was ganz beliben,</l>
					<l n="2" xml:id="chapter-600-div-600-l-17974">swie beidiu ors wæren getriben</l>
					<l n="3" xml:id="chapter-600-div-600-l-17975">mit sporn ûf tjoste hurte:</l>
					<l n="4" xml:id="chapter-600-div-600-l-17976">in sîner hant erz vuorte</l>
					<l n="5" xml:id="chapter-600-div-600-l-17977">von der liehten ouwe.</l>
					<l n="6" xml:id="chapter-600-div-600-l-17978">des weinde manec vrouwe,</l>
					<l n="7" xml:id="chapter-600-div-600-l-17979">daz sîn reise aldâ von in geschach.</l>
					<l n="8" xml:id="chapter-600-div-600-l-17980">diu künegîn Arnîve sprach:</l>
					<l n="9" xml:id="chapter-600-div-600-l-17981">"unser trôst hât im erkorn</l>
					<l n="10" xml:id="chapter-600-div-600-l-17982">sîner ougen senfte, sherzen dorn.</l>
					<l n="11" xml:id="chapter-600-div-600-l-17983">ouwê, daz er nû volget sus</l>
					<l n="12" xml:id="chapter-600-div-600-l-17984">gein Li Gweiz Preljus</l>
					<l n="13" xml:id="chapter-600-div-600-l-17985">Orgelûsen der herzogin!</l>
					<l n="14" xml:id="chapter-600-div-600-l-17986">daz ist sîner wunden ungewin."</l>
					<l n="15" xml:id="chapter-600-div-600-l-17987">vier hundert vrouwen wâren in klage:</l>
					<l n="16" xml:id="chapter-600-div-600-l-17988">er reit von in nâch prîses bejage.</l>
					<l n="17" xml:id="chapter-600-div-600-l-17989">swaz im an sînen wunden war,</l>
					<l n="18" xml:id="chapter-600-div-600-l-17990">die nôt hete erwendet gar</l>
					<l n="19" xml:id="chapter-600-div-600-l-17991">Orgelûsen varwe glanz.</l>
					<l n="20" xml:id="chapter-600-div-600-l-17992">si sprach:"ir sult mir einen kranz</l>
					<l n="21" xml:id="chapter-600-div-600-l-17993">von eines boumes rîse</l>
					<l n="22" xml:id="chapter-600-div-600-l-17994">gewinnen, dar um ich prîse</l>
					<l n="23" xml:id="chapter-600-div-600-l-17995">iuwer tat: welt ir michs wern,</l>
					<l n="24" xml:id="chapter-600-div-600-l-17996">sô muget ir mîner minne gern."</l>
					<l n="25" xml:id="chapter-600-div-600-l-17997">dô sprach er: "vrouwe, swâ daz rîs</l>
					<l n="26" xml:id="chapter-600-div-600-l-17998">stêt, daz sô hôhen prîs</l>
					<l n="27" xml:id="chapter-600-div-600-l-17999">mir ze sælden mac bejagen,</l>
					<l n="28" xml:id="chapter-600-div-600-l-18000">daz ich iu, vrouwe, müeze klagen</l>
					<l n="29" xml:id="chapter-600-div-600-l-18001">nâch iuwern hulden mîne nôt,</l>
					<l n="30" xml:id="chapter-600-div-600-l-18002">daz briche ich, ob mich læt der tôt."</l>
				</div>
			</div>
			<div n="601" xml:id="chapter-601" type="chapter" data-level="1">
				<div xml:id="chapter-601-div-601" data-level="2">
					<l n="1" xml:id="chapter-601-div-601-l-18003">swaz dâ stuonden bluomen lieht,</l>
					<l n="2" xml:id="chapter-601-div-601-l-18004">die wâren gein dirre varwe ein niht,</l>
					<l n="3" xml:id="chapter-601-div-601-l-18005">die Orgelûse brâhte.</l>
					<l n="4" xml:id="chapter-601-div-601-l-18006">Gâwân an si dâhte,</l>
					<l n="5" xml:id="chapter-601-div-601-l-18007">sô daz sîn êrste ungemach</l>
					<l n="6" xml:id="chapter-601-div-601-l-18008">im deheines kummers jach.</l>
					<l n="7" xml:id="chapter-601-div-601-l-18009">sus reit si mit ir gaste</l>
					<l n="8" xml:id="chapter-601-div-601-l-18010">von der burc wol eine raste,</l>
					<l n="9" xml:id="chapter-601-div-601-l-18011">eine strâzen wît und sleht</l>
					<l n="10" xml:id="chapter-601-div-601-l-18012">vür ein klârez fôreht.</l>
					<l n="11" xml:id="chapter-601-div-601-l-18013">der art des boume muosten sîn,</l>
					<l n="12" xml:id="chapter-601-div-601-l-18014">temrîs und prisîn:</l>
					<l n="13" xml:id="chapter-601-div-601-l-18015">daz was der Klinschores walt.</l>
					<l n="14" xml:id="chapter-601-div-601-l-18016">Gâwân der degen balt</l>
					<l n="15" xml:id="chapter-601-div-601-l-18017">sprach: "vrouwe, wâ briche ich den kranz,</l>
					<l n="16" xml:id="chapter-601-div-601-l-18018">des mîn dürkel vreude werde ganz?"</l>
					<l n="17" xml:id="chapter-601-div-601-l-18019">er solde si et hân gediuhet nider</l>
					<l n="18" xml:id="chapter-601-div-601-l-18020">als dicke ist geschehen sider</l>
					<l n="19" xml:id="chapter-601-div-601-l-18021">maneger klâren vrouwen.</l>
					<l n="20" xml:id="chapter-601-div-601-l-18022">si sprach: "ich lâze iuch schouwen,</l>
					<l n="21" xml:id="chapter-601-div-601-l-18023">aldâ ir prîs meget behaben."</l>
					<l n="22" xml:id="chapter-601-div-601-l-18024">über velt gein einem graben</l>
					<l n="23" xml:id="chapter-601-div-601-l-18025">riten si sô nâhen,</l>
					<l n="24" xml:id="chapter-601-div-601-l-18026">des kranzes boum si sâhen.</l>
					<l n="25" xml:id="chapter-601-div-601-l-18027">dô sprach si: "herre, jenen stam</l>
					<l n="26" xml:id="chapter-601-div-601-l-18028">den heiet, der mir vreude nam:</l>
					<l n="27" xml:id="chapter-601-div-601-l-18029">brinct ir mir dar abe ein rîs,</l>
					<l n="28" xml:id="chapter-601-div-601-l-18030">nie ritter alsô hôhen prîs</l>
					<l n="29" xml:id="chapter-601-div-601-l-18031">mit dienst erwarp durch minne."</l>
					<l n="30" xml:id="chapter-601-div-601-l-18032">sus sprach diu herzoginne:</l>
				</div>
			</div>
			<div n="602" xml:id="chapter-602" type="chapter" data-level="1">
				<div xml:id="chapter-602-div-602" data-level="2">
					<l n="1" xml:id="chapter-602-div-602-l-18033">"hie wil ich mîne reise sparn.</l>
					<l n="2" xml:id="chapter-602-div-602-l-18034">got waldes, welt ir vürbaz varn,</l>
					<l n="3" xml:id="chapter-602-div-602-l-18035">sô ensult irz niht lengen.</l>
					<l n="4" xml:id="chapter-602-div-602-l-18036">ellenthaftez sprengen</l>
					<l n="5" xml:id="chapter-602-div-602-l-18037">müezet ir zorse tuon alsus</l>
					<l n="6" xml:id="chapter-602-div-602-l-18038">über Li Gweiz Preljus."</l>
					<l n="7" xml:id="chapter-602-div-602-l-18039">si habete al stille ûf dem plân.</l>
					<l n="8" xml:id="chapter-602-div-602-l-18040">vürbaz reit her Gâwân:</l>
					<l n="9" xml:id="chapter-602-div-602-l-18041">er erhôrte eins dræten wazzers val,</l>
					<l n="10" xml:id="chapter-602-div-602-l-18042">daz hete durchbrochen wît ein tal,</l>
					<l n="11" xml:id="chapter-602-div-602-l-18043">tief, ungeverteclîche.</l>
					<l n="12" xml:id="chapter-602-div-602-l-18044">Gâwân der ellens rîche</l>
					<l n="13" xml:id="chapter-602-div-602-l-18045">nam daz ors mit den sporn.</l>
					<l n="14" xml:id="chapter-602-div-602-l-18046">ez treip der degen wol geborn,</l>
					<l n="15" xml:id="chapter-602-div-602-l-18047">daz ez mit zwein vüezen trat</l>
					<l n="16" xml:id="chapter-602-div-602-l-18048">hin über an den andern stat:</l>
					<l n="17" xml:id="chapter-602-div-602-l-18049">der sprunc mit valle muoste sîn.</l>
					<l n="18" xml:id="chapter-602-div-602-l-18050">des weinde iedoch diu herzogîn:</l>
					<l n="19" xml:id="chapter-602-div-602-l-18051">der wâc was snel unde grôz.</l>
					<l n="20" xml:id="chapter-602-div-602-l-18052">Gâwân sîner kraft genôz,</l>
					<l n="21" xml:id="chapter-602-div-602-l-18053">doch truoc er harnases last.</l>
					<l n="22" xml:id="chapter-602-div-602-l-18054">dô was eines boumes ast</l>
					<l n="23" xml:id="chapter-602-div-602-l-18055">gewahsen in den wazzers trân:</l>
					<l n="24" xml:id="chapter-602-div-602-l-18056">den begreif der starke man,</l>
					<l n="25" xml:id="chapter-602-div-602-l-18057">wande er dennoch gerne lebete.</l>
					<l n="26" xml:id="chapter-602-div-602-l-18058">sîn sper dâ bî im swebete,</l>
					<l n="27" xml:id="chapter-602-div-602-l-18059">daz begreif der wîgant.</l>
					<l n="28" xml:id="chapter-602-div-602-l-18060">er steic hin ûf an daz lant.</l>
					<l n="29" xml:id="chapter-602-div-602-l-18061">Gringuljete swam obe und unde,</l>
					<l n="30" xml:id="chapter-602-div-602-l-18062">dem er helfen dô begunde.</l>
				</div>
			</div>
			<div n="603" xml:id="chapter-603" type="chapter" data-level="1">
				<div xml:id="chapter-603-div-603" data-level="2">
					<l n="1" xml:id="chapter-603-div-603-l-18063">daz ors sô verre hin nider vlôz,</l>
					<l n="2" xml:id="chapter-603-div-603-l-18064">des loufens in dar nâch verdrôz,</l>
					<l n="3" xml:id="chapter-603-div-603-l-18065">wande er swære harnas truoc.</l>
					<l n="4" xml:id="chapter-603-div-603-l-18066">er hete wunden ouch genuoc.</l>
					<l n="5" xml:id="chapter-603-div-603-l-18067">nû treip ez ein werve her,</l>
					<l n="6" xml:id="chapter-603-div-603-l-18068">daz erz erreichte mit dem sper,</l>
					<l n="7" xml:id="chapter-603-div-603-l-18069">aldâ der regen und des guz</l>
					<l n="8" xml:id="chapter-603-div-603-l-18070">erbrochen hete wîten vluz</l>
					<l n="9" xml:id="chapter-603-div-603-l-18071">an einer tiefen halden.</l>
					<l n="10" xml:id="chapter-603-div-603-l-18072">daz uover was gespalden,</l>
					<l n="11" xml:id="chapter-603-div-603-l-18073">daz Gringuljeten nerte.</l>
					<l n="12" xml:id="chapter-603-div-603-l-18074">mit dem sper erz kêrte</l>
					<l n="13" xml:id="chapter-603-div-603-l-18075">sô nâhe her zuo an daz lant,</l>
					<l n="14" xml:id="chapter-603-div-603-l-18076">den zoum ergreif er mit der hant.</l>
					<l n="15" xml:id="chapter-603-div-603-l-18077">sus zôch mîn her Gâwân</l>
					<l n="16" xml:id="chapter-603-div-603-l-18078">daz ors hin ûz ûf den plân.</l>
					<l n="17" xml:id="chapter-603-div-603-l-18079">ez schutte sich, dô ez genas.</l>
					<l n="18" xml:id="chapter-603-div-603-l-18080">der schilt dâ niht bestanden was:</l>
					<l n="19" xml:id="chapter-603-div-603-l-18081">er gurte dem orse und nam den schilt.</l>
					<l n="20" xml:id="chapter-603-div-603-l-18082">swen sîns kummers niht bevilt,</l>
					<l n="21" xml:id="chapter-603-div-603-l-18083">daz lâze ich sîn: er hete doch nôt,</l>
					<l n="22" xml:id="chapter-603-div-603-l-18084">sît ez diu minne im gebôt.</l>
					<l n="23" xml:id="chapter-603-div-603-l-18085">Orgelûse diu glanze</l>
					<l n="24" xml:id="chapter-603-div-603-l-18086">in jagete nâch dem kranze:</l>
					<l n="25" xml:id="chapter-603-div-603-l-18087">daz was ein ellenthaftiu vart.</l>
					<l n="26" xml:id="chapter-603-div-603-l-18088">der boum was alsô bewart,</l>
					<l n="27" xml:id="chapter-603-div-603-l-18089">wæren Gâwâns zwêne, die müesten ir leben</l>
					<l n="28" xml:id="chapter-603-div-603-l-18090">um den kranz hân gegeben:</l>
					<l n="29" xml:id="chapter-603-div-603-l-18091">des phlac der künec Gramoflanz.</l>
					<l n="30" xml:id="chapter-603-div-603-l-18092">Gâwân brach iedoch den kranz.</l>
				</div>
			</div>
			<div n="604" xml:id="chapter-604" type="chapter" data-level="1">
				<div xml:id="chapter-604-div-604" data-level="2">
					<l n="1" xml:id="chapter-604-div-604-l-18093">daz wazzer hiez Sabîns.</l>
					<l n="2" xml:id="chapter-604-div-604-l-18094">Gâwân holte unsenften zins,</l>
					<l n="3" xml:id="chapter-604-div-604-l-18095">dô er undz ors drîn bleste.</l>
					<l n="4" xml:id="chapter-604-div-604-l-18096">swie Orgelûse gleste,</l>
					<l n="5" xml:id="chapter-604-div-604-l-18097">ich wolde ir minne alsô niht nemen:</l>
					<l n="6" xml:id="chapter-604-div-604-l-18098">ich weiz wol, wes mich sol gezemen.</l>
					<l n="7" xml:id="chapter-604-div-604-l-18099">dô Gâwân daz rîs gebrach</l>
					<l n="8" xml:id="chapter-604-div-604-l-18100">und der kranz wart des helmes dach,</l>
					<l n="9" xml:id="chapter-604-div-604-l-18101">ez reit zuo zim ein ritter klâr.</l>
					<l n="10" xml:id="chapter-604-div-604-l-18102">dem wâren sîner zîte jâr</l>
					<l n="11" xml:id="chapter-604-div-604-l-18103">weder ze kurz noch ze lanc.</l>
					<l n="12" xml:id="chapter-604-div-604-l-18104">sîn muot durch hôchvart in twanc,</l>
					<l n="13" xml:id="chapter-604-div-604-l-18105">swie vil im ein man tet leit,</l>
					<l n="14" xml:id="chapter-604-div-604-l-18106">daz er doch mit dem niht streit,</l>
					<l n="15" xml:id="chapter-604-div-604-l-18107">ir enwæren zwêne oder mêr.</l>
					<l n="16" xml:id="chapter-604-div-604-l-18108">sîn hôhez herze was sô hêr,</l>
					<l n="17" xml:id="chapter-604-div-604-l-18109">swaz im tet ein man,</l>
					<l n="18" xml:id="chapter-604-div-604-l-18110">den wolde er âne strît doch lân.</l>
					<l n="19" xml:id="chapter-604-div-604-l-18111">fil li roi îrôt</l>
					<l n="20" xml:id="chapter-604-div-604-l-18112">Gâwân guoten morgen bôt:</l>
					<l n="21" xml:id="chapter-604-div-604-l-18113">daz was der künec Gramoflanz.</l>
					<l n="22" xml:id="chapter-604-div-604-l-18114">dô sprach er: "herre, um disen kranz</l>
					<l n="23" xml:id="chapter-604-div-604-l-18115">hân ich iu doch niht gar verzigen.</l>
					<l n="24" xml:id="chapter-604-div-604-l-18116">mîn grüezen wære noch gar verswigen,</l>
					<l n="25" xml:id="chapter-604-div-604-l-18117">ob iuwer zwêne wæren,</l>
					<l n="26" xml:id="chapter-604-div-604-l-18118">die daz niht verbæren,</l>
					<l n="27" xml:id="chapter-604-div-604-l-18119">si enholten hie durch hôhen prîs</l>
					<l n="28" xml:id="chapter-604-div-604-l-18120">ab mînem boume alsus ein rîs:</l>
					<l n="29" xml:id="chapter-604-div-604-l-18121">die müesten strît emphâhen.</l>
					<l n="30" xml:id="chapter-604-div-604-l-18122">daz sol mir sus versmâhen."</l>
				</div>
			</div>
			<div n="605" xml:id="chapter-605" type="chapter" data-level="1">
				<div xml:id="chapter-605-div-605" data-level="2">
					<l n="1" xml:id="chapter-605-div-605-l-18123">ungerne ouch Gâwân mit im streit:</l>
					<l n="2" xml:id="chapter-605-div-605-l-18124">der künec unwerlîche reit.</l>
					<l n="3" xml:id="chapter-605-div-605-l-18125">doch vuorte der degen mære</l>
					<l n="4" xml:id="chapter-605-div-605-l-18126">einen mûzersparwære,</l>
					<l n="5" xml:id="chapter-605-div-605-l-18127">der stuont ûf sîner klâren hant.</l>
					<l n="6" xml:id="chapter-605-div-605-l-18128">Itonjê hete in im gesant,</l>
					<l n="7" xml:id="chapter-605-div-605-l-18129">Gâwâns süeziu swester.</l>
					<l n="8" xml:id="chapter-605-div-605-l-18130">phæwîn von Sinzester</l>
					<l n="9" xml:id="chapter-605-div-605-l-18131">ein huot ûf sînem houpte was.</l>
					<l n="10" xml:id="chapter-605-div-605-l-18132">von samît grüene als ein gras</l>
					<l n="11" xml:id="chapter-605-div-605-l-18133">der künec einen mantel vuorte,</l>
					<l n="12" xml:id="chapter-605-div-605-l-18134">daz vaste ûf die erden ruorte</l>
					<l n="13" xml:id="chapter-605-div-605-l-18135">iewederthalp die orte sîn.</l>
					<l n="14" xml:id="chapter-605-div-605-l-18136">diu veder was lieht hermîn.</l>
					<l n="15" xml:id="chapter-605-div-605-l-18137">niht ze grôz, doch starc genuoc</l>
					<l n="16" xml:id="chapter-605-div-605-l-18138">was ein phert, daz den künec truoc,</l>
					<l n="17" xml:id="chapter-605-div-605-l-18139">an pherdes schœne niht betrogen,</l>
					<l n="18" xml:id="chapter-605-div-605-l-18140">von Tenemarken dar gezogen</l>
					<l n="19" xml:id="chapter-605-div-605-l-18141">oder brâht ûf dem mer.</l>
					<l n="20" xml:id="chapter-605-div-605-l-18142">der künec reit âne alle wer,</l>
					<l n="21" xml:id="chapter-605-div-605-l-18143">wande er vuorte swertes niht.</l>
					<l n="22" xml:id="chapter-605-div-605-l-18144">"iuwer schilt iu strîtes giht"</l>
					<l n="23" xml:id="chapter-605-div-605-l-18145">sus sprach der künec Gramoflanz.</l>
					<l n="24" xml:id="chapter-605-div-605-l-18146">"iuwers schiltes ist sô wênec ganz:</l>
					<l n="25" xml:id="chapter-605-div-605-l-18147">Lît Marveile</l>
					<l n="26" xml:id="chapter-605-div-605-l-18148">ist worden iu ze teile.</l>
					<l n="27" xml:id="chapter-605-div-605-l-18149">ir habet die âventiure erliten,</l>
					<l n="28" xml:id="chapter-605-div-605-l-18150">diu mîn solde hân erbiten,</l>
					<l n="29" xml:id="chapter-605-div-605-l-18151">wan daz der wîse Klinschor</l>
					<l n="30" xml:id="chapter-605-div-605-l-18152">mir mit vriden gienc ie vor</l>
				</div>
			</div>
			<div n="606" xml:id="chapter-606" type="chapter" data-level="1">
				<div xml:id="chapter-606-div-606" data-level="2">
					<l n="1" xml:id="chapter-606-div-606-l-18153">und daz ich gein ir krieges phlige,</l>
					<l n="2" xml:id="chapter-606-div-606-l-18154">diu den wâren minnen sige</l>
					<l n="3" xml:id="chapter-606-div-606-l-18155">mit klârheit hât behalden.</l>
					<l n="4" xml:id="chapter-606-div-606-l-18156">si kan noch zornes walden</l>
					<l n="5" xml:id="chapter-606-div-606-l-18157">gein mir. ouch twinget si des nôt:</l>
					<l n="6" xml:id="chapter-606-div-606-l-18158">Zidegasten sluoc ich tôt,</l>
					<l n="7" xml:id="chapter-606-div-606-l-18159">in selbe vierden, ir werden man.</l>
					<l n="8" xml:id="chapter-606-div-606-l-18160">Orgelûsen vuorte ich dan,</l>
					<l n="9" xml:id="chapter-606-div-606-l-18161">ich bôt ir krône und al mîn lant:</l>
					<l n="10" xml:id="chapter-606-div-606-l-18162">swaz ir dienstes bôt mîn hant,</l>
					<l n="11" xml:id="chapter-606-div-606-l-18163">dâ kêrte si engein ir herzen vâr.</l>
					<l n="12" xml:id="chapter-606-div-606-l-18164">mit vlêhen hête ich si ein jâr:</l>
					<l n="13" xml:id="chapter-606-div-606-l-18165">ich enkunde ir minne nie bejagen.</l>
					<l n="14" xml:id="chapter-606-div-606-l-18166">ich muoz iu herzenlîche klagen:</l>
					<l n="15" xml:id="chapter-606-div-606-l-18167">ich weiz wol, daz si iu minne bôt,</l>
					<l n="16" xml:id="chapter-606-div-606-l-18168">sît ir hie werbet mînen tôt.</l>
					<l n="17" xml:id="chapter-606-div-606-l-18169">wært ir nû selbe ander komen,</l>
					<l n="18" xml:id="chapter-606-div-606-l-18170">ir möhtet mirz leben hân benomen</l>
					<l n="19" xml:id="chapter-606-div-606-l-18171">oder ir wæret beide erstorben:</l>
					<l n="20" xml:id="chapter-606-div-606-l-18172">daz hetet ir drum erworben.</l>
					<l n="21" xml:id="chapter-606-div-606-l-18173">mîn herze nâch ander minne gêt,</l>
					<l n="22" xml:id="chapter-606-div-606-l-18174">dâ helfe an iuwern genâden stêt:</l>
					<l n="23" xml:id="chapter-606-div-606-l-18175">sît ir ze Terre Marveile sît</l>
					<l n="24" xml:id="chapter-606-div-606-l-18176">herre worden (iuwer strît</l>
					<l n="25" xml:id="chapter-606-div-606-l-18177">hât iu prîs behalden),</l>
					<l n="26" xml:id="chapter-606-div-606-l-18178">welt ir nû güete walden,</l>
					<l n="27" xml:id="chapter-606-div-606-l-18179">sô helfet mir um eine maget.</l>
					<l n="28" xml:id="chapter-606-div-606-l-18180">nâch der mîn herze kummer klaget,</l>
					<l n="29" xml:id="chapter-606-div-606-l-18181">diu ist des künec Lôtes kint.</l>
					<l n="30" xml:id="chapter-606-div-606-l-18182">alle, die ûf erden sint,</l>
				</div>
			</div>
			<div n="607" xml:id="chapter-607" type="chapter" data-level="1">
				<div xml:id="chapter-607-div-607" data-level="2">
					<l n="1" xml:id="chapter-607-div-607-l-18183">si engetwüngen mich sô sêre nie.</l>
					<l n="2" xml:id="chapter-607-div-607-l-18184">ich hân ir kleinœte alhie:</l>
					<l n="3" xml:id="chapter-607-div-607-l-18185">nû gelobet ouch mîn dienest dar</l>
					<l n="4" xml:id="chapter-607-div-607-l-18186">gein der megede wol gevar.</l>
					<l n="5" xml:id="chapter-607-div-607-l-18187">ouch getrûwe ich wol, si sî mir holt,</l>
					<l n="6" xml:id="chapter-607-div-607-l-18188">wande ich hân nôt durch si gedolt,</l>
					<l n="7" xml:id="chapter-607-div-607-l-18189">sît Orgelûse diu rîche</l>
					<l n="8" xml:id="chapter-607-div-607-l-18190">mit worten herzenlîche</l>
					<l n="9" xml:id="chapter-607-div-607-l-18191">ir minne mir versagete.</l>
					<l n="10" xml:id="chapter-607-div-607-l-18192">ob ich sît prîs bejagete,</l>
					<l n="11" xml:id="chapter-607-div-607-l-18193">mir würde wol oder wê,</l>
					<l n="12" xml:id="chapter-607-div-607-l-18194">daz schuof diu werde Intonjê.</l>
					<l n="13" xml:id="chapter-607-div-607-l-18195">ich enhân ir leider niht gesehen.</l>
					<l n="14" xml:id="chapter-607-div-607-l-18196">wil iuwer trôst mir helfe jehen,</l>
					<l n="15" xml:id="chapter-607-div-607-l-18197">sô brinct diz kleine vingerlîn</l>
					<l n="16" xml:id="chapter-607-div-607-l-18198">der klâren süezen vrouwen mîn.</l>
					<l n="17" xml:id="chapter-607-div-607-l-18199">ir sît hie strîtes ledec gar,</l>
					<l n="18" xml:id="chapter-607-div-607-l-18200">ez enwære grœzer iuwer schar,</l>
					<l n="19" xml:id="chapter-607-div-607-l-18201">zwêne oder mêre.</l>
					<l n="20" xml:id="chapter-607-div-607-l-18202">wer jæhe mir des vür êre,</l>
					<l n="21" xml:id="chapter-607-div-607-l-18203">ob ich iuch slüege oder sicherheit</l>
					<l n="22" xml:id="chapter-607-div-607-l-18204">twünge? den strît mîn hant ie meit."</l>
					<l n="23" xml:id="chapter-607-div-607-l-18205">dô sprach mîn her Gâwân:</l>
					<l n="24" xml:id="chapter-607-div-607-l-18206">"ich bin doch werlîch ein man.</l>
					<l n="25" xml:id="chapter-607-div-607-l-18207">woldet ir des niht prîs bejagen,</l>
					<l n="26" xml:id="chapter-607-div-607-l-18208">würde ich von iuwer hant erslagen,</l>
					<l n="27" xml:id="chapter-607-div-607-l-18209">sô enhân ouch ichs deheinen prîs,</l>
					<l n="28" xml:id="chapter-607-div-607-l-18210">daz ich gebrochen hân diz rîs.</l>
					<l n="29" xml:id="chapter-607-div-607-l-18211">wer jæhe mirs vür êre grôz,</l>
					<l n="30" xml:id="chapter-607-div-607-l-18212">ob ich iuch slüege alsus blôz?</l>
				</div>
			</div>
			<div n="608" xml:id="chapter-608" type="chapter" data-level="1">
				<div xml:id="chapter-608-div-608" data-level="2">
					<l n="1" xml:id="chapter-608-div-608-l-18213">ich wil iuwer bote sîn:</l>
					<l n="2" xml:id="chapter-608-div-608-l-18214">gebet mir her daz vingerlîn</l>
					<l n="3" xml:id="chapter-608-div-608-l-18215">und lât mich iuwern dienest sagen</l>
					<l n="4" xml:id="chapter-608-div-608-l-18216">und iuwern kummer niht verdagen."</l>
					<l n="5" xml:id="chapter-608-div-608-l-18217">der künec des dancte sêre.</l>
					<l n="6" xml:id="chapter-608-div-608-l-18218">Gâwân vrâcte in mêre:</l>
					<l n="7" xml:id="chapter-608-div-608-l-18219">"sît iu versmâhet gein mir strît,</l>
					<l n="8" xml:id="chapter-608-div-608-l-18220">nû saget mir, herre, wer ir sît."</l>
					<l n="9" xml:id="chapter-608-div-608-l-18221">"ir ensult ez niht vür laster doln,"</l>
					<l n="10" xml:id="chapter-608-div-608-l-18222">sprach der künec, "mîn name ist iu unverholn.</l>
					<l n="11" xml:id="chapter-608-div-608-l-18223">mîn vater der hiez îrot,</l>
					<l n="12" xml:id="chapter-608-div-608-l-18224">den ersluoc der künec Lôt.</l>
					<l n="13" xml:id="chapter-608-div-608-l-18225">ich binz der künec Gramoflanz.</l>
					<l n="14" xml:id="chapter-608-div-608-l-18226">mîn hôhez herze ie was sô ganz,</l>
					<l n="15" xml:id="chapter-608-div-608-l-18227">daz ich ze keinen zîten</l>
					<l n="16" xml:id="chapter-608-div-608-l-18228">nimmer wil gestrîten,</l>
					<l n="17" xml:id="chapter-608-div-608-l-18229">swaz mir tæte ein man,</l>
					<l n="18" xml:id="chapter-608-div-608-l-18230">wan einer, heizet Gâwân,</l>
					<l n="19" xml:id="chapter-608-div-608-l-18231">von dem ich prîs hân vernomen,</l>
					<l n="20" xml:id="chapter-608-div-608-l-18232">daz ich gerne gein im wolde komen</l>
					<l n="21" xml:id="chapter-608-div-608-l-18233">ûf strît durch mîne riuwe.</l>
					<l n="22" xml:id="chapter-608-div-608-l-18234">sîn vater der brach triuwe:</l>
					<l n="23" xml:id="chapter-608-div-608-l-18235">im gruoze er mînen vater sluoc.</l>
					<l n="24" xml:id="chapter-608-div-608-l-18236">ich hân ze sprechen dar genuoc.</l>
					<l n="25" xml:id="chapter-608-div-608-l-18237">nû ist Lôt erstorben</l>
					<l n="26" xml:id="chapter-608-div-608-l-18238">und hât Gâwân erworben</l>
					<l n="27" xml:id="chapter-608-div-608-l-18239">solhen prîs vor ûz besunder,</l>
					<l n="28" xml:id="chapter-608-div-608-l-18240">daz ob der tavelrunder</l>
					<l n="29" xml:id="chapter-608-div-608-l-18241">im prîses niemen gelîchen mac.</l>
					<l n="30" xml:id="chapter-608-div-608-l-18242">ich gelebe noch gein im strîtes tac."</l>
				</div>
			</div>
			<div n="609" xml:id="chapter-609" type="chapter" data-level="1">
				<div xml:id="chapter-609-div-609" data-level="2">
					<l n="1" xml:id="chapter-609-div-609-l-18243">dô sprach des werden Lôtes sun:</l>
					<l n="2" xml:id="chapter-609-div-609-l-18244">"welt ir daz ze liebe tuon</l>
					<l n="3" xml:id="chapter-609-div-609-l-18245">iuwer vriundîn, obz diu ist,</l>
					<l n="4" xml:id="chapter-609-div-609-l-18246">daz ir sus valschlîchen list</l>
					<l n="5" xml:id="chapter-609-div-609-l-18247">von ir vater kunnet sagen</l>
					<l n="6" xml:id="chapter-609-div-609-l-18248">und dar zuo gerne hetet erslagen</l>
					<l n="7" xml:id="chapter-609-div-609-l-18249">ir bruoder, sôst si ein übel maget,</l>
					<l n="8" xml:id="chapter-609-div-609-l-18250">daz si den site an iu niht klaget.</l>
					<l n="9" xml:id="chapter-609-div-609-l-18251">kunde si tohter und swester sîn,</l>
					<l n="10" xml:id="chapter-609-div-609-l-18252">sô wære si ir beider vogetîn,</l>
					<l n="11" xml:id="chapter-609-div-609-l-18253">daz ir verbæret disen haz.</l>
					<l n="12" xml:id="chapter-609-div-609-l-18254">wie stüende iuwerm sweher daz,</l>
					<l n="13" xml:id="chapter-609-div-609-l-18255">hete er triuwe zebrochen?</l>
					<l n="14" xml:id="chapter-609-div-609-l-18256">habet ir des niht gerochen,</l>
					<l n="15" xml:id="chapter-609-div-609-l-18257">daz ir in tôt gein valsche saget?</l>
					<l n="16" xml:id="chapter-609-div-609-l-18258">sîn sun ist des unverzaget,</l>
					<l n="17" xml:id="chapter-609-div-609-l-18259">in sol des niht verdriezen,</l>
					<l n="18" xml:id="chapter-609-div-609-l-18260">mac er niht geniezen</l>
					<l n="19" xml:id="chapter-609-div-609-l-18261">sîner swester wol gevar,</l>
					<l n="20" xml:id="chapter-609-div-609-l-18262">ze phande er gît sich selben dar.</l>
					<l n="21" xml:id="chapter-609-div-609-l-18263">herre, ich heize Gâwân.</l>
					<l n="22" xml:id="chapter-609-div-609-l-18264">swaz iu mîn vater hât getân,</l>
					<l n="23" xml:id="chapter-609-div-609-l-18265">daz rechet an mir: er ist tôt.</l>
					<l n="24" xml:id="chapter-609-div-609-l-18266">ich sol vür sîn lasters nôt,</l>
					<l n="25" xml:id="chapter-609-div-609-l-18267">hân ich werdeclîchez leben,</l>
					<l n="26" xml:id="chapter-609-div-609-l-18268">ûf kamph vür in ze gîsel geben."</l>
					<l n="27" xml:id="chapter-609-div-609-l-18269">dô sprach der künec: "sît ir daz,</l>
					<l n="28" xml:id="chapter-609-div-609-l-18270">dar ich trage unverkornen haz,</l>
					<l n="29" xml:id="chapter-609-div-609-l-18271">sô tuot mir iuwer werdekeit</l>
					<l n="30" xml:id="chapter-609-div-609-l-18272">beidiu liep unde leit.</l>
				</div>
			</div>
			<div n="610" xml:id="chapter-610" type="chapter" data-level="1">
				<div xml:id="chapter-610-div-610" data-level="2">
					<l n="1" xml:id="chapter-610-div-610-l-18273">ein dinc tuot mir an iu wol,</l>
					<l n="2" xml:id="chapter-610-div-610-l-18274">daz ich mit iu strîten sol.</l>
					<l n="3" xml:id="chapter-610-div-610-l-18275">ouch ist iu hôher prîs geschehen,</l>
					<l n="4" xml:id="chapter-610-div-610-l-18276">daz ich iu einem hân verjehen</l>
					<l n="5" xml:id="chapter-610-div-610-l-18277">gein iu ze kamphe komende.</l>
					<l n="6" xml:id="chapter-610-div-610-l-18278">ist uns ze prîse vromende,</l>
					<l n="7" xml:id="chapter-610-div-610-l-18279">ob wir werde vrouwen</l>
					<l n="8" xml:id="chapter-610-div-610-l-18280">den kamph lâzen schouwen,</l>
					<l n="9" xml:id="chapter-610-div-610-l-18281">vünfzehen hundert bringe ich dar:</l>
					<l n="10" xml:id="chapter-610-div-610-l-18282">ir habet ouch eine klâre schar</l>
					<l n="11" xml:id="chapter-610-div-610-l-18283">ûf Schastel Marveile,</l>
					<l n="12" xml:id="chapter-610-div-610-l-18284">iu bringet ziuwerm teile</l>
					<l n="13" xml:id="chapter-610-div-610-l-18285">iuwer œheim Artus</l>
					<l n="14" xml:id="chapter-610-div-610-l-18286">von einem lande, daz alsus,</l>
					<l n="15" xml:id="chapter-610-div-610-l-18287">Löver, ist genennet.</l>
					<l n="16" xml:id="chapter-610-div-610-l-18288">habet ir die stat erkennet,</l>
					<l n="17" xml:id="chapter-610-div-610-l-18289">Bems bî der Korkâ?</l>
					<l n="18" xml:id="chapter-610-div-610-l-18290">diu massenîe ist elliu dâ:</l>
					<l n="19" xml:id="chapter-610-div-610-l-18291">von hiute über den ahten tac</l>
					<l n="20" xml:id="chapter-610-div-610-l-18292">mit grôzer schoie er komen mac.</l>
					<l n="21" xml:id="chapter-610-div-610-l-18293">von hiute am sehzehenden tage</l>
					<l n="22" xml:id="chapter-610-div-610-l-18294">kum ich durch mîn alde klage</l>
					<l n="23" xml:id="chapter-610-div-610-l-18295">ûf den plân ze Jôflanze</l>
					<l n="24" xml:id="chapter-610-div-610-l-18296">nâch gelte disem kranze."</l>
					<l n="25" xml:id="chapter-610-div-610-l-18297">der künec Gâwân mit im bat</l>
					<l n="26" xml:id="chapter-610-div-610-l-18298">ze Rosche Sabînes in die stat:</l>
					<l n="27" xml:id="chapter-610-div-610-l-18299">"ir enmuget niht ander brücken hân."</l>
					<l n="28" xml:id="chapter-610-div-610-l-18300">dô sprach mîn her Gâwân:</l>
					<l n="29" xml:id="chapter-610-div-610-l-18301">"ich wil hin wider alsô her:</l>
					<l n="30" xml:id="chapter-610-div-610-l-18302">anders leiste ich iuwer ger."</l>
				</div>
			</div>
			<div n="611" xml:id="chapter-611" type="chapter" data-level="1">
				<div xml:id="chapter-611-div-611" data-level="2">
					<l n="1" xml:id="chapter-611-div-611-l-18303">si gâben fîanze,</l>
					<l n="2" xml:id="chapter-611-div-611-l-18304">daz si ze Jôflanze</l>
					<l n="3" xml:id="chapter-611-div-611-l-18305">mit rittern und mit vrouwen her</l>
					<l n="4" xml:id="chapter-611-div-611-l-18306">kœmen durch ir zweier wer,</l>
					<l n="5" xml:id="chapter-611-div-611-l-18307">alsô was benant daz tagedinc,</l>
					<l n="6" xml:id="chapter-611-div-611-l-18308">si zwêne al eine ûf einen rinc.</l>
					<l n="7" xml:id="chapter-611-div-611-l-18309">sus schiet mîn her Gâwân</l>
					<l n="8" xml:id="chapter-611-div-611-l-18310">dannen von dem werden man:</l>
					<l n="9" xml:id="chapter-611-div-611-l-18311">mit vreuden er leischierte,</l>
					<l n="10" xml:id="chapter-611-div-611-l-18312">der kranz in zimierte.</l>
					<l n="11" xml:id="chapter-611-div-611-l-18313">er wolde daz ors niht ûf enthaben,</l>
					<l n="12" xml:id="chapter-611-div-611-l-18314">mit sporn treip erz an den graben.</l>
					<l n="13" xml:id="chapter-611-div-611-l-18315">Gringuljete nam bezîte</l>
					<l n="14" xml:id="chapter-611-div-611-l-18316">sînen sprunc sô wîte,</l>
					<l n="15" xml:id="chapter-611-div-611-l-18317">daz Gâwân vallen gar vermeit.</l>
					<l n="16" xml:id="chapter-611-div-611-l-18318">zuo zim diu herzoginne reit,</l>
					<l n="17" xml:id="chapter-611-div-611-l-18319">aldâ der helt erbeizet was</l>
					<l n="18" xml:id="chapter-611-div-611-l-18320">von dem orse ûf ein gras</l>
					<l n="19" xml:id="chapter-611-div-611-l-18321">und er dem orse gurte.</l>
					<l n="20" xml:id="chapter-611-div-611-l-18322">ze sîner antwurte</l>
					<l n="21" xml:id="chapter-611-div-611-l-18323">erbeizte snellîche</l>
					<l n="22" xml:id="chapter-611-div-611-l-18324">diu herzoginne rîche.</l>
					<l n="23" xml:id="chapter-611-div-611-l-18325">gein sînen vuozen si sich bôt.</l>
					<l n="24" xml:id="chapter-611-div-611-l-18326">dô sprach si: "herre, solher nôt,</l>
					<l n="25" xml:id="chapter-611-div-611-l-18327">als ich hân an iuch gegert,</l>
					<l n="26" xml:id="chapter-611-div-611-l-18328">der wart nie mîn wirde wert.</l>
					<l n="27" xml:id="chapter-611-div-611-l-18329">vür wâr mir iuwer arbeit</l>
					<l n="28" xml:id="chapter-611-div-611-l-18330">vüeget solhiu herzeleit,</l>
					<l n="29" xml:id="chapter-611-div-611-l-18331">diu emphâhen sol getriuwez wîp</l>
					<l n="30" xml:id="chapter-611-div-611-l-18332">um ir lieben vriundes lîp."</l>
				</div>
			</div>
			<div n="612" xml:id="chapter-612" type="chapter" data-level="1">
				<div xml:id="chapter-612-div-612" data-level="2">
					<l n="1" xml:id="chapter-612-div-612-l-18333">dô sprach er: "vrouwe, ist daz wâr,</l>
					<l n="2" xml:id="chapter-612-div-612-l-18334">daz ir mich grüezet âne vâr,</l>
					<l n="3" xml:id="chapter-612-div-612-l-18335">sô næhet ir dem prîse.</l>
					<l n="4" xml:id="chapter-612-div-612-l-18336">ich bin doch wol sô wîse:</l>
					<l n="5" xml:id="chapter-612-div-612-l-18337">ob der schilt sîn reht sol hân,</l>
					<l n="6" xml:id="chapter-612-div-612-l-18338">an dem hât ir missetân.</l>
					<l n="7" xml:id="chapter-612-div-612-l-18339">des schiltes ammet ist sô hôch,</l>
					<l n="8" xml:id="chapter-612-div-612-l-18340">daz er von spotte ie sich gezôch,</l>
					<l n="9" xml:id="chapter-612-div-612-l-18341">swer ritterschaft ze rehte phlac.</l>
					<l n="10" xml:id="chapter-612-div-612-l-18342">vrouwe, ob ich sô sprechen mac,</l>
					<l n="11" xml:id="chapter-612-div-612-l-18343">swer mich dâ bî hât gesehen,</l>
					<l n="12" xml:id="chapter-612-div-612-l-18344">der muoz mir ritterschefte jehen.</l>
					<l n="13" xml:id="chapter-612-div-612-l-18345">etswenne irs anders jâhet,</l>
					<l n="14" xml:id="chapter-612-div-612-l-18346">sît ir mich êrest sâhet:</l>
					<l n="15" xml:id="chapter-612-div-612-l-18347">daz lâze ich sîn, nemt hin den kranz.</l>
					<l n="16" xml:id="chapter-612-div-612-l-18348">ir sult durch iuwer varwe glanz</l>
					<l n="17" xml:id="chapter-612-div-612-l-18349">neheinem ritter mêre</l>
					<l n="18" xml:id="chapter-612-div-612-l-18350">erbieten solh unêre.</l>
					<l n="19" xml:id="chapter-612-div-612-l-18351">solde iuwer spot wesen mîn,</l>
					<l n="20" xml:id="chapter-612-div-612-l-18352">ich wolde ê âne minne sîn."</l>
					<l n="21" xml:id="chapter-612-div-612-l-18353">diu klâre und diu rîche</l>
					<l n="22" xml:id="chapter-612-div-612-l-18354">sprach weinde herzenlîche:</l>
					<l n="23" xml:id="chapter-612-div-612-l-18355">"herre, als ich iu nôt gesage,</l>
					<l n="24" xml:id="chapter-612-div-612-l-18356">waz ich der im herzen trage,</l>
					<l n="25" xml:id="chapter-612-div-612-l-18357">sô gebet ir jâmers mir gewin.</l>
					<l n="26" xml:id="chapter-612-div-612-l-18358">gein swem sich krenket mîn sin,</l>
					<l n="27" xml:id="chapter-612-div-612-l-18359">der solz durch zuht verkiesen.</l>
					<l n="28" xml:id="chapter-612-div-612-l-18360">ich enmac niemêr verliesen</l>
					<l n="29" xml:id="chapter-612-div-612-l-18361">vreuden, denne ich hân verlorn</l>
					<l n="30" xml:id="chapter-612-div-612-l-18362">an Zidegaste dem ûz erkorn.</l>
				</div>
			</div>
			<div n="613" xml:id="chapter-613" type="chapter" data-level="1">
				<div xml:id="chapter-613-div-613" data-level="2">
					<l n="1" xml:id="chapter-613-div-613-l-18363">mîn klâre süeze bêâs âmîs,</l>
					<l n="2" xml:id="chapter-613-div-613-l-18364">sô durchliuhtec was sîn prîs</l>
					<l n="3" xml:id="chapter-613-div-613-l-18365">mit rehter werdekeite ger,</l>
					<l n="4" xml:id="chapter-613-div-613-l-18366">ez wære dirre oder der,</l>
					<l n="5" xml:id="chapter-613-div-613-l-18367">die muoter ie gebâren</l>
					<l n="6" xml:id="chapter-613-div-613-l-18368">bî sîner zîte jâren,</l>
					<l n="7" xml:id="chapter-613-div-613-l-18369">die muosten im jehen werdekeit,</l>
					<l n="8" xml:id="chapter-613-div-613-l-18370">die ander prîs nie überstreit.</l>
					<l n="9" xml:id="chapter-613-div-613-l-18371">er was ein quecbrunne der tugent,</l>
					<l n="10" xml:id="chapter-613-div-613-l-18372">mit alsô berhafter jugent</l>
					<l n="11" xml:id="chapter-613-div-613-l-18373">bewart vor valscher phlihte.</l>
					<l n="12" xml:id="chapter-613-div-613-l-18374">ûz der vinster gein dem liehte</l>
					<l n="13" xml:id="chapter-613-div-613-l-18375">hete er sich enblecket,</l>
					<l n="14" xml:id="chapter-613-div-613-l-18376">sînen prîs sô hôch gestecket,</l>
					<l n="15" xml:id="chapter-613-div-613-l-18377">daz in niemen kunde erreichen,</l>
					<l n="16" xml:id="chapter-613-div-613-l-18378">den valscheit möhte erweichen.</l>
					<l n="17" xml:id="chapter-613-div-613-l-18379">sîn prîs hôch wahsen kunde,</l>
					<l n="18" xml:id="chapter-613-div-613-l-18380">daz die andern wâren drunde,</l>
					<l n="19" xml:id="chapter-613-div-613-l-18381">ûz sînes herzen kernen.</l>
					<l n="20" xml:id="chapter-613-div-613-l-18382">wie loufet ob al den sternen</l>
					<l n="21" xml:id="chapter-613-div-613-l-18383">der snelle Saturnus?</l>
					<l n="22" xml:id="chapter-613-div-613-l-18384">der triuwe ein monîzirus,</l>
					<l n="23" xml:id="chapter-613-div-613-l-18385">sît ich die wârheit sprechen kan,</l>
					<l n="24" xml:id="chapter-613-div-613-l-18386">sus was mîn erwünschet man.</l>
					<l n="25" xml:id="chapter-613-div-613-l-18387">daz tier die megede solden klagen:</l>
					<l n="26" xml:id="chapter-613-div-613-l-18388">ez wirt durch reinekeit erslagen.</l>
					<l n="27" xml:id="chapter-613-div-613-l-18389">ich was sîn herze, er was mîn lîp.</l>
					<l n="28" xml:id="chapter-613-div-613-l-18390">den verlôs ich vlüstebærez wîp:</l>
					<l n="29" xml:id="chapter-613-div-613-l-18391">in sluoc der künec Gramoflanz,</l>
					<l n="30" xml:id="chapter-613-div-613-l-18392">von dem ir vüeret disen kranz.</l>
				</div>
			</div>
			<div n="614" xml:id="chapter-614" type="chapter" data-level="1">
				<div xml:id="chapter-614-div-614" data-level="2">
					<l n="1" xml:id="chapter-614-div-614-l-18393">herre, ob ich iu leide sprach,</l>
					<l n="2" xml:id="chapter-614-div-614-l-18394">von den schulden daz geschach,</l>
					<l n="3" xml:id="chapter-614-div-614-l-18395">daz ich versuochen wolde,</l>
					<l n="4" xml:id="chapter-614-div-614-l-18396">ob ich iu minne solde</l>
					<l n="5" xml:id="chapter-614-div-614-l-18397">bieten durch iuwer werdekeit.</l>
					<l n="6" xml:id="chapter-614-div-614-l-18398">ich weiz wol, herre, ich sprach iu leit:</l>
					<l n="7" xml:id="chapter-614-div-614-l-18399">daz was durch ein versuochen.</l>
					<l n="8" xml:id="chapter-614-div-614-l-18400">nû sult ir des geruochen,</l>
					<l n="9" xml:id="chapter-614-div-614-l-18401">daz ir zorn verlieset</l>
					<l n="10" xml:id="chapter-614-div-614-l-18402">und gar ûf mich verkieset.</l>
					<l n="11" xml:id="chapter-614-div-614-l-18403">ir sîtz der ellens rîche.</l>
					<l n="12" xml:id="chapter-614-div-614-l-18404">dem golde ich iuch gelîche,</l>
					<l n="13" xml:id="chapter-614-div-614-l-18405">daz man liutert in der gluot:</l>
					<l n="14" xml:id="chapter-614-div-614-l-18406">als ist geliutert iuwer muot.</l>
					<l n="15" xml:id="chapter-614-div-614-l-18407">dem ich iuch ze schaden brâhte,</l>
					<l n="16" xml:id="chapter-614-div-614-l-18408">als ich denke und dô gedâhte,</l>
					<l n="17" xml:id="chapter-614-div-614-l-18409">der hât mir herzeleit getân."</l>
					<l n="18" xml:id="chapter-614-div-614-l-18410">dô sprach mîn her Gâwân:</l>
					<l n="19" xml:id="chapter-614-div-614-l-18411">"vrouwe, es enwende mich der tôt,</l>
					<l n="20" xml:id="chapter-614-div-614-l-18412">ich lêre den künec solhe nôt,</l>
					<l n="21" xml:id="chapter-614-div-614-l-18413">diu sîne hôchvart letzet.</l>
					<l n="22" xml:id="chapter-614-div-614-l-18414">mîne triuwe ich hân versetzet</l>
					<l n="23" xml:id="chapter-614-div-614-l-18415">gein im ûf kamph ze rîten</l>
					<l n="24" xml:id="chapter-614-div-614-l-18416">in kurzlîchen zîten:</l>
					<l n="25" xml:id="chapter-614-div-614-l-18417">dâ sul wir manheit urborn.</l>
					<l n="26" xml:id="chapter-614-div-614-l-18418">vrouwe, ich hân ûf iuch verkorn.</l>
					<l n="27" xml:id="chapter-614-div-614-l-18419">ob ir iu mînen tummen rât</l>
					<l n="28" xml:id="chapter-614-div-614-l-18420">durch zuht niht versmâhen lât,</l>
					<l n="29" xml:id="chapter-614-div-614-l-18421">ich riete iu wîplîch êre</l>
					<l n="30" xml:id="chapter-614-div-614-l-18422">und werdekeite lêre.</l>
				</div>
			</div>
			<div n="615" xml:id="chapter-615" type="chapter" data-level="1">
				<div xml:id="chapter-615-div-615" data-level="2">
					<l n="1" xml:id="chapter-615-div-615-l-18423">nû enist hie niemen denne wir:</l>
					<l n="2" xml:id="chapter-615-div-615-l-18424">vrouwe, nû tuot genâde an mir."</l>
					<l n="3" xml:id="chapter-615-div-615-l-18425">si sprach: "an gîsertem arm</l>
					<l n="4" xml:id="chapter-615-div-615-l-18426">bin ich selten worden warm.</l>
					<l n="5" xml:id="chapter-615-div-615-l-18427">dâ gein ich niht wil strîten,</l>
					<l n="6" xml:id="chapter-615-div-615-l-18428">ir enmeget wol zandern zîten</l>
					<l n="7" xml:id="chapter-615-div-615-l-18429">dienstes lôn an mir bejagen.</l>
					<l n="8" xml:id="chapter-615-div-615-l-18430">ich wil iuwer arbeit klagen,</l>
					<l n="9" xml:id="chapter-615-div-615-l-18431">unz ir werdet wol gesunt</l>
					<l n="10" xml:id="chapter-615-div-615-l-18432">über al, swâ ir sît wunt.</l>
					<l n="11" xml:id="chapter-615-div-615-l-18433">unz daz der schade geheile,</l>
					<l n="12" xml:id="chapter-615-div-615-l-18434">ûf Schastel Marveile</l>
					<l n="13" xml:id="chapter-615-div-615-l-18435">wil ich mit iu kêren."</l>
					<l n="14" xml:id="chapter-615-div-615-l-18436">"ir welt mir vreude mêren"</l>
					<l n="15" xml:id="chapter-615-div-615-l-18437">sus sprach der minnen gernde man.</l>
					<l n="16" xml:id="chapter-615-div-615-l-18438">er huop die vrouwen wol getân</l>
					<l n="17" xml:id="chapter-615-div-615-l-18439">mit drucke an sich ûf ir phert.</l>
					<l n="18" xml:id="chapter-615-div-615-l-18440">des dûhte er si dâ vor niht wert,</l>
					<l n="19" xml:id="chapter-615-div-615-l-18441">dô er si ob dem brunnen sach</l>
					<l n="20" xml:id="chapter-615-div-615-l-18442">und si sô twirhlingen sprach.</l>
					<l n="21" xml:id="chapter-615-div-615-l-18443">Gâwân reit dan mit vreude siten:</l>
					<l n="22" xml:id="chapter-615-div-615-l-18444">doch wart ir weinen niht vermiten,</l>
					<l n="23" xml:id="chapter-615-div-615-l-18445">unz er mit ir klagete.</l>
					<l n="24" xml:id="chapter-615-div-615-l-18446">er sprach, daz si sagete,</l>
					<l n="25" xml:id="chapter-615-div-615-l-18447">war um ir weinen wære,</l>
					<l n="26" xml:id="chapter-615-div-615-l-18448">daz siz durch got verbære.</l>
					<l n="27" xml:id="chapter-615-div-615-l-18449">si sprach: "herre, ich muoz iu klagen</l>
					<l n="28" xml:id="chapter-615-div-615-l-18450">von dem, der mir hât erslagen</l>
					<l n="29" xml:id="chapter-615-div-615-l-18451">den werden Zidegasten.</l>
					<l n="30" xml:id="chapter-615-div-615-l-18452">des muoz mir jâmer tasten</l>
				</div>
			</div>
			<div n="616" xml:id="chapter-616" type="chapter" data-level="1">
				<div xml:id="chapter-616-div-616" data-level="2">
					<l n="1" xml:id="chapter-616-div-616-l-18453">inz herze, dâ diu vreude lac,</l>
					<l n="2" xml:id="chapter-616-div-616-l-18454">dô ich Zidegastes minne phlac.</l>
					<l n="3" xml:id="chapter-616-div-616-l-18455">ich enbin sô niht verdorben,</l>
					<l n="4" xml:id="chapter-616-div-616-l-18456">ich enhabe doch sît geworben</l>
					<l n="5" xml:id="chapter-616-div-616-l-18457">des küneges schaden mit koste</l>
					<l n="6" xml:id="chapter-616-div-616-l-18458">und manege scharphe tjoste</l>
					<l n="7" xml:id="chapter-616-div-616-l-18459">gein sînem verhe gevrumt.</l>
					<l n="8" xml:id="chapter-616-div-616-l-18460">waz ob mir an iu helfe kumt,</l>
					<l n="9" xml:id="chapter-616-div-616-l-18461">diu mich richet und ergetzet,</l>
					<l n="10" xml:id="chapter-616-div-616-l-18462">daz mir jâmerz herze wetzet?</l>
					<l n="11" xml:id="chapter-616-div-616-l-18463">ûf Gramoflanzes tôt</l>
					<l n="12" xml:id="chapter-616-div-616-l-18464">emphienc ich dienest, daz mir bôt</l>
					<l n="13" xml:id="chapter-616-div-616-l-18465">ein künec, der swunsches herre was.</l>
					<l n="14" xml:id="chapter-616-div-616-l-18466">herre, der heizet Amfortas.</l>
					<l n="15" xml:id="chapter-616-div-616-l-18467">durch minne ich nam von sîner hant</l>
					<l n="16" xml:id="chapter-616-div-616-l-18468">von Tabronît daz krâmgewant,</l>
					<l n="17" xml:id="chapter-616-div-616-l-18469">daz noch vor iuwer porten stêt,</l>
					<l n="18" xml:id="chapter-616-div-616-l-18470">dâ tiurez gelt engegen gêt.</l>
					<l n="19" xml:id="chapter-616-div-616-l-18471">der künec in mînem dienste erwarp,</l>
					<l n="20" xml:id="chapter-616-div-616-l-18472">dâ von mîn vreude gar verdarp.</l>
					<l n="21" xml:id="chapter-616-div-616-l-18473">dô ich in minne solde wern,</l>
					<l n="22" xml:id="chapter-616-div-616-l-18474">dô muoste ich niuwes jâmers gern:</l>
					<l n="23" xml:id="chapter-616-div-616-l-18475">in mînem dienste erwarp er sêr.</l>
					<l n="24" xml:id="chapter-616-div-616-l-18476">gelîchen jâmer oder mêr,</l>
					<l n="25" xml:id="chapter-616-div-616-l-18477">als Zidegast geben kunde,</l>
					<l n="26" xml:id="chapter-616-div-616-l-18478">gap mir Amfortases wunde.</l>
					<l n="27" xml:id="chapter-616-div-616-l-18479">nû jeht, wie solde ich armez wîp,</l>
					<l n="28" xml:id="chapter-616-div-616-l-18480">sît ich hân getriuwen lîp,</l>
					<l n="29" xml:id="chapter-616-div-616-l-18481">alsolher nôt bî sinne sîn?</l>
					<l n="30" xml:id="chapter-616-div-616-l-18482">etswenne sich krenket ouch der mîn,</l>
				</div>
			</div>
			<div n="617" xml:id="chapter-617" type="chapter" data-level="1">
				<div xml:id="chapter-617-div-617" data-level="2">
					<l n="1" xml:id="chapter-617-div-617-l-18483">sît daz liget sô helfelôs,</l>
					<l n="2" xml:id="chapter-617-div-617-l-18484">den ich nâch Zidegaste erkôs</l>
					<l n="3" xml:id="chapter-617-div-617-l-18485">zergetzen und durch rechen.</l>
					<l n="4" xml:id="chapter-617-div-617-l-18486">herre, nû hœret sprechen,</l>
					<l n="5" xml:id="chapter-617-div-617-l-18487">wâ mite erwarp Klinschor</l>
					<l n="6" xml:id="chapter-617-div-617-l-18488">den rîchen krâm vor iuwerm tor.</l>
					<l n="7" xml:id="chapter-617-div-617-l-18489">dô der klâre Amfortas</l>
					<l n="8" xml:id="chapter-617-div-617-l-18490">minne und vreude erwendet was,</l>
					<l n="9" xml:id="chapter-617-div-617-l-18491">der mir die gâbe sande,</l>
					<l n="10" xml:id="chapter-617-div-617-l-18492">dô vorhte ich die schande.</l>
					<l n="11" xml:id="chapter-617-div-617-l-18493">Klinschore ist stæteclîchen bî</l>
					<l n="12" xml:id="chapter-617-div-617-l-18494">der list von nigrômanzî,</l>
					<l n="13" xml:id="chapter-617-div-617-l-18495">daz er mit zouber twingen kan</l>
					<l n="14" xml:id="chapter-617-div-617-l-18496">beidiu wîp unde man.</l>
					<l n="15" xml:id="chapter-617-div-617-l-18497">swaz er werder diet gesiht,</l>
					<l n="16" xml:id="chapter-617-div-617-l-18498">die enlæt er âne kummer niht.</l>
					<l n="17" xml:id="chapter-617-div-617-l-18499">durch vride ich Klinschore dar</l>
					<l n="18" xml:id="chapter-617-div-617-l-18500">gap mînen krâm nâch rîcheit var.</l>
					<l n="19" xml:id="chapter-617-div-617-l-18501">swenne diu âventiure würde erliten,</l>
					<l n="20" xml:id="chapter-617-div-617-l-18502">swer den prîs hete erstriten,</l>
					<l n="21" xml:id="chapter-617-div-617-l-18503">an den solde ich minne suochen:</l>
					<l n="22" xml:id="chapter-617-div-617-l-18504">wolde er mîn niht geruochen,</l>
					<l n="23" xml:id="chapter-617-div-617-l-18505">der krâm wære anderstunde mîn</l>
					<l n="24" xml:id="chapter-617-div-617-l-18506">(der sol sus unser zweier sîn).</l>
					<l n="25" xml:id="chapter-617-div-617-l-18507">des swuoren, die dâ wâren.</l>
					<l n="26" xml:id="chapter-617-div-617-l-18508">dâ mite ich wolde vâren</l>
					<l n="27" xml:id="chapter-617-div-617-l-18509">Gramoflanzes durch den list,</l>
					<l n="28" xml:id="chapter-617-div-617-l-18510">der leider noch ungendet ist.</l>
					<l n="29" xml:id="chapter-617-div-617-l-18511">hete er die âventiure geholt,</l>
					<l n="30" xml:id="chapter-617-div-617-l-18512">sô müeste er sterben hân gedolt.</l>
				</div>
			</div>
			<div n="618" xml:id="chapter-618" type="chapter" data-level="1">
				<div xml:id="chapter-618-div-618" data-level="2">
					<l n="1" xml:id="chapter-618-div-618-l-18513">Klinschor ist hövesch unde wîs:</l>
					<l n="2" xml:id="chapter-618-div-618-l-18514">der erloupte mir durch sînen prîs</l>
					<l n="3" xml:id="chapter-618-div-618-l-18515">von mîner massenîe erkant</l>
					<l n="4" xml:id="chapter-618-div-618-l-18516">ritterschaft über al sîn lant</l>
					<l n="5" xml:id="chapter-618-div-618-l-18517">mit manegem stiche unde slage.</l>
					<l n="6" xml:id="chapter-618-div-618-l-18518">die ganzen wochen, alle ir tage,</l>
					<l n="7" xml:id="chapter-618-div-618-l-18519">al die wochen in dem jâr</l>
					<l n="8" xml:id="chapter-618-div-618-l-18520">sunderrotte ich hân ze vâr,</l>
					<l n="9" xml:id="chapter-618-div-618-l-18521">dise den tac und jene die naht:</l>
					<l n="10" xml:id="chapter-618-div-618-l-18522">mit koste ich schaden hân gedâht</l>
					<l n="11" xml:id="chapter-618-div-618-l-18523">Gramoflanz dem hôchgemuot.</l>
					<l n="12" xml:id="chapter-618-div-618-l-18524">manegen strît er mit in tuot.</l>
					<l n="13" xml:id="chapter-618-div-618-l-18525">waz bewart in ie dar unde?</l>
					<l n="14" xml:id="chapter-618-div-618-l-18526">sîns verhes ich vâren kunde.</l>
					<l n="15" xml:id="chapter-618-div-618-l-18527">die wâren ze rîche in mînen solt,</l>
					<l n="16" xml:id="chapter-618-div-618-l-18528">wart mir der deheiner anders holt,</l>
					<l n="17" xml:id="chapter-618-div-618-l-18529">nâch minne ich manegen dienen liez,</l>
					<l n="18" xml:id="chapter-618-div-618-l-18530">dem ich doch lônes niht gehiez.</l>
					<l n="19" xml:id="chapter-618-div-618-l-18531">mînen lîp gesach nie man,</l>
					<l n="20" xml:id="chapter-618-div-618-l-18532">ich enmöhte wol sîn dienest hân,</l>
					<l n="21" xml:id="chapter-618-div-618-l-18533">wan einer, der truoc wâpen rôt.</l>
					<l n="22" xml:id="chapter-618-div-618-l-18534">mîn gesinde er brâhte in nôt.</l>
					<l n="23" xml:id="chapter-618-div-618-l-18535">vür Lôgrois er kom geriten:</l>
					<l n="24" xml:id="chapter-618-div-618-l-18536">dâ entworhte er sie mit solhen siten,</l>
					<l n="25" xml:id="chapter-618-div-618-l-18537">sîn hant si nider streute,</l>
					<l n="26" xml:id="chapter-618-div-618-l-18538">daz ich michs wênec vreute,</l>
					<l n="27" xml:id="chapter-618-div-618-l-18539">zwischen Lôgrois und iuwerm urvar.</l>
					<l n="28" xml:id="chapter-618-div-618-l-18540">mîner ritter im volcten vünfe dar:</l>
					<l n="29" xml:id="chapter-618-div-618-l-18541">die enschumfierte er ûf dem plân</l>
					<l n="30" xml:id="chapter-618-div-618-l-18542">und gap diu ors dem schifman.</l>
				</div>
			</div>
			<div n="619" xml:id="chapter-619" type="chapter" data-level="1">
				<div xml:id="chapter-619-div-619" data-level="2">
					<l n="1" xml:id="chapter-619-div-619-l-18543">dô er die mîne überstreit,</l>
					<l n="2" xml:id="chapter-619-div-619-l-18544">nâch dem helde ich selbe reit:</l>
					<l n="3" xml:id="chapter-619-div-619-l-18545">ich bôt im lant und mînen lîp.</l>
					<l n="4" xml:id="chapter-619-div-619-l-18546">er sprach, er hete ein schœner wîp</l>
					<l n="5" xml:id="chapter-619-div-619-l-18547">und diu im lieber wære.</l>
					<l n="6" xml:id="chapter-619-div-619-l-18548">diu rede was mir swære:</l>
					<l n="7" xml:id="chapter-619-div-619-l-18549">ich vrâcte, wer diu möhte sîn.</l>
					<l n="8" xml:id="chapter-619-div-619-l-18550">"von Pelrapeire diu künegîn,</l>
					<l n="9" xml:id="chapter-619-div-619-l-18551">sus ist genant diu lieht gemâl:</l>
					<l n="10" xml:id="chapter-619-div-619-l-18552">sô heize ich selbe Parzivâl.</l>
					<l n="11" xml:id="chapter-619-div-619-l-18553">ich wil iuwer minne niht:</l>
					<l n="12" xml:id="chapter-619-div-619-l-18554">der grâl mir anders kummer giht"</l>
					<l n="13" xml:id="chapter-619-div-619-l-18555">sus sprach der helt mit zorne.</l>
					<l n="14" xml:id="chapter-619-div-619-l-18556">hin reit der ûz erkorne.</l>
					<l n="15" xml:id="chapter-619-div-619-l-18557">hân ich dar an missetân</l>
					<l n="16" xml:id="chapter-619-div-619-l-18558">(welt ir mich daz wizzen lân?),</l>
					<l n="17" xml:id="chapter-619-div-619-l-18559">ob ich durch mîne herzenôt</l>
					<l n="18" xml:id="chapter-619-div-619-l-18560">dem werden ritter minne bôt,</l>
					<l n="19" xml:id="chapter-619-div-619-l-18561">sô krenket sich mîn minne."</l>
					<l n="20" xml:id="chapter-619-div-619-l-18562">Gâwân zer herzoginne</l>
					<l n="21" xml:id="chapter-619-div-619-l-18563">sprach: "vrouwe, ich erkenne in alsô wert,</l>
					<l n="22" xml:id="chapter-619-div-619-l-18564">an dem ir minne hât gegert,</l>
					<l n="23" xml:id="chapter-619-div-619-l-18565">hete er iuch ze minne erkorn,</l>
					<l n="24" xml:id="chapter-619-div-619-l-18566">iuwer prîs wære an im niht verlorn."</l>
					<l n="25" xml:id="chapter-619-div-619-l-18567">Gâwân der kurtois</l>
					<l n="26" xml:id="chapter-619-div-619-l-18568">und diu herzogîn von Lôgrois</l>
					<l n="27" xml:id="chapter-619-div-619-l-18569">vaste an ein ander sâhen.</l>
					<l n="28" xml:id="chapter-619-div-619-l-18570">dô riten si sô nâhen,</l>
					<l n="29" xml:id="chapter-619-div-619-l-18571">daz man si von der burc ersach,</l>
					<l n="30" xml:id="chapter-619-div-619-l-18572">dâ im diu âventiure geschach.</l>
				</div>
			</div>
			<div n="620" xml:id="chapter-620" type="chapter" data-level="1">
				<div xml:id="chapter-620-div-620" data-level="2">
					<l n="1" xml:id="chapter-620-div-620-l-18573">dô sprach er: "vrouwe, tuot sô wol,</l>
					<l n="2" xml:id="chapter-620-div-620-l-18574">ob ich iuch des biten sol,</l>
					<l n="3" xml:id="chapter-620-div-620-l-18575">lât mînen namen unerkant,</l>
					<l n="4" xml:id="chapter-620-div-620-l-18576">als mich der ritter hât genant,</l>
					<l n="5" xml:id="chapter-620-div-620-l-18577">der mir entreit Gringuljeten.</l>
					<l n="6" xml:id="chapter-620-div-620-l-18578">leistet, des ich iuch hân gebeten.</l>
					<l n="7" xml:id="chapter-620-div-620-l-18579">swer iuch des vrâgen welle,</l>
					<l n="8" xml:id="chapter-620-div-620-l-18580">sô sprechet ir: "mîn geselle</l>
					<l n="9" xml:id="chapter-620-div-620-l-18581">ist mir des unerkennet,</l>
					<l n="10" xml:id="chapter-620-div-620-l-18582">er wart mir nie genennet."</l>
					<l n="11" xml:id="chapter-620-div-620-l-18583">si sprach: "vil gerne ich siz verdage,</l>
					<l n="12" xml:id="chapter-620-div-620-l-18584">sît ir niht welt, daz ichz in sage."</l>
					<l n="13" xml:id="chapter-620-div-620-l-18585">er und diu vrouwe wol gevar</l>
					<l n="14" xml:id="chapter-620-div-620-l-18586">kêrten gein der bürge dar.</l>
					<l n="15" xml:id="chapter-620-div-620-l-18587">die ritter heten dâ vernomen,</l>
					<l n="16" xml:id="chapter-620-div-620-l-18588">daz dar ein ritter wære komen,</l>
					<l n="17" xml:id="chapter-620-div-620-l-18589">der hete die âventiure erliten</l>
					<l n="18" xml:id="chapter-620-div-620-l-18590">und den lewen überstriten</l>
					<l n="19" xml:id="chapter-620-div-620-l-18591">und den turkoiten sider</l>
					<l n="20" xml:id="chapter-620-div-620-l-18592">ze rehter tjost gevellet nider.</l>
					<l n="21" xml:id="chapter-620-div-620-l-18593">innen des reit Gâwân</l>
					<l n="22" xml:id="chapter-620-div-620-l-18594">gein dem urvar ûf den plân,</l>
					<l n="23" xml:id="chapter-620-div-620-l-18595">daz si in von zinnen sâhen.</l>
					<l n="24" xml:id="chapter-620-div-620-l-18596">si begunden vaste gâhen</l>
					<l n="25" xml:id="chapter-620-div-620-l-18597">ûz der burc mit schalle.</l>
					<l n="26" xml:id="chapter-620-div-620-l-18598">dô vuorten si alle</l>
					<l n="27" xml:id="chapter-620-div-620-l-18599">rîche baniere.</l>
					<l n="28" xml:id="chapter-620-div-620-l-18600">sus kômen si schiere</l>
					<l n="29" xml:id="chapter-620-div-620-l-18601">ûf snellen râvîten:</l>
					<l n="30" xml:id="chapter-620-div-620-l-18602">er wânde, si wolden strîten.</l>
				</div>
			</div>
			<div n="621" xml:id="chapter-621" type="chapter" data-level="1">
				<div xml:id="chapter-621-div-621" data-level="2">
					<l n="1" xml:id="chapter-621-div-621-l-18603">dô er si verre komen sach,</l>
					<l n="2" xml:id="chapter-621-div-621-l-18604">hin zer herzoginne er sprach:</l>
					<l n="3" xml:id="chapter-621-div-621-l-18605">"kumt jenez volc gein uns ze wer?"</l>
					<l n="4" xml:id="chapter-621-div-621-l-18606">si sprach: "ez ist Klinschores her,</l>
					<l n="5" xml:id="chapter-621-div-621-l-18607">die iuwer kûme hânt erbiten.</l>
					<l n="6" xml:id="chapter-621-div-621-l-18608">mit vreude si koment nû geriten</l>
					<l n="7" xml:id="chapter-621-div-621-l-18609">und wellent iuch emphâhen.</l>
					<l n="8" xml:id="chapter-621-div-621-l-18610">daz darf iu niht versmâhen,</l>
					<l n="9" xml:id="chapter-621-div-621-l-18611">sît ez diu vreude in gebôt."</l>
					<l n="10" xml:id="chapter-621-div-621-l-18612">nû was ouch Plipalinôt</l>
					<l n="11" xml:id="chapter-621-div-621-l-18613">mit sîner klâren tohter fier</l>
					<l n="12" xml:id="chapter-621-div-621-l-18614">komen in einem ussier.</l>
					<l n="13" xml:id="chapter-621-div-621-l-18615">verre ûf den plân si gein im gienc:</l>
					<l n="14" xml:id="chapter-621-div-621-l-18616">diu maget in mit vreude emphienc,</l>
					<l n="15" xml:id="chapter-621-div-621-l-18617">Gâwân bôt ir sînen gruoz.</l>
					<l n="16" xml:id="chapter-621-div-621-l-18618">si kuste im stegereif und vuoz</l>
					<l n="17" xml:id="chapter-621-div-621-l-18619">und emphienc ouch die herzogîn.</l>
					<l n="18" xml:id="chapter-621-div-621-l-18620">si nam in bî dem zoume sîn</l>
					<l n="19" xml:id="chapter-621-div-621-l-18621">und bat erbeizen den man.</l>
					<l n="20" xml:id="chapter-621-div-621-l-18622">diu vrouwe unde Gâwân</l>
					<l n="21" xml:id="chapter-621-div-621-l-18623">giengen an des schiffes ort.</l>
					<l n="22" xml:id="chapter-621-div-621-l-18624">ein teppech und ein kulter dort</l>
					<l n="23" xml:id="chapter-621-div-621-l-18625">lâgen: an der selben stete</l>
					<l n="24" xml:id="chapter-621-div-621-l-18626">diu herzogin durch sîne bete</l>
					<l n="25" xml:id="chapter-621-div-621-l-18627">ze Gâwâne nider saz.</l>
					<l n="26" xml:id="chapter-621-div-621-l-18628">des verjen tohter niht vergaz,</l>
					<l n="27" xml:id="chapter-621-div-621-l-18629">si entwâpende in, sus hœre ich sagen.</l>
					<l n="28" xml:id="chapter-621-div-621-l-18630">ir mantel hete si dar getragen,</l>
					<l n="29" xml:id="chapter-621-div-621-l-18631">der des nahtes ob im lac,</l>
					<l n="30" xml:id="chapter-621-div-621-l-18632">dô er ir herberge phlac:</l>
				</div>
			</div>
			<div n="622" xml:id="chapter-622" type="chapter" data-level="1">
				<div xml:id="chapter-622-div-622" data-level="2">
					<l n="1" xml:id="chapter-622-div-622-l-18633">des was im nôt an der zît.</l>
					<l n="2" xml:id="chapter-622-div-622-l-18634">ir mantel und sîn kursît</l>
					<l n="3" xml:id="chapter-622-div-622-l-18635">legete an sich her Gâwân.</l>
					<l n="4" xml:id="chapter-622-div-622-l-18636">si truoc daz harnas her dan.</l>
					<l n="5" xml:id="chapter-622-div-622-l-18637">alrêst diu herzoginne klâr</l>
					<l n="6" xml:id="chapter-622-div-622-l-18638">nam sîns antlitzes war,</l>
					<l n="7" xml:id="chapter-622-div-622-l-18639">dâ si sâzen bî ein ander.</l>
					<l n="8" xml:id="chapter-622-div-622-l-18640">zwêne gebrâtene galander,</l>
					<l n="9" xml:id="chapter-622-div-622-l-18641">mit wîn ein glesîn barel</l>
					<l n="10" xml:id="chapter-622-div-622-l-18642">und zwei blankiu wastel</l>
					<l n="11" xml:id="chapter-622-div-622-l-18643">diu süeze maget dar nâher truoc</l>
					<l n="12" xml:id="chapter-622-div-622-l-18644">ûf einer tweheln wîz genuoc.</l>
					<l n="13" xml:id="chapter-622-div-622-l-18645">dise spîse ervlouc ein sprinzelîn.</l>
					<l n="14" xml:id="chapter-622-div-622-l-18646">Gâwân und diu herzogîn</l>
					<l n="15" xml:id="chapter-622-div-622-l-18647">mohtenz wazzer selbe nemen,</l>
					<l n="16" xml:id="chapter-622-div-622-l-18648">ob twahens wolde si gezemen,</l>
					<l n="17" xml:id="chapter-622-div-622-l-18649">daz is doch beidiu tâten.</l>
					<l n="18" xml:id="chapter-622-div-622-l-18650">mit vreude er was berâten,</l>
					<l n="19" xml:id="chapter-622-div-622-l-18651">daz er mit ir ezzen solde,</l>
					<l n="20" xml:id="chapter-622-div-622-l-18652">durch die er lîden wolde</l>
					<l n="21" xml:id="chapter-622-div-622-l-18653">beidiu vreude unde nôt.</l>
					<l n="22" xml:id="chapter-622-div-622-l-18654">swenne si daz barel im gebôt,</l>
					<l n="23" xml:id="chapter-622-div-622-l-18655">daz gerüeret hete ir munt,</l>
					<l n="24" xml:id="chapter-622-div-622-l-18656">sô wart im niuwe vreude kunt,</l>
					<l n="25" xml:id="chapter-622-div-622-l-18657">daz er dâ nâch solde trinken.</l>
					<l n="26" xml:id="chapter-622-div-622-l-18658">sîn riuwe begunde hinken</l>
					<l n="27" xml:id="chapter-622-div-622-l-18659">und wart sîn hôchgemüete snel.</l>
					<l n="28" xml:id="chapter-622-div-622-l-18660">ir süezer munt, ir liehtez vel</l>
					<l n="29" xml:id="chapter-622-div-622-l-18661">in sô von kummer jagete,</l>
					<l n="30" xml:id="chapter-622-div-622-l-18662">daz er neheine wunden klagete.</l>
				</div>
			</div>
			<div n="623" xml:id="chapter-623" type="chapter" data-level="1">
				<div xml:id="chapter-623-div-623" data-level="2">
					<l n="1" xml:id="chapter-623-div-623-l-18663">von der burc die vrouwen</l>
					<l n="2" xml:id="chapter-623-div-623-l-18664">dise wirtschaft mohten schouwen.</l>
					<l n="3" xml:id="chapter-623-div-623-l-18665">anderhalp anz urvar,</l>
					<l n="4" xml:id="chapter-623-div-623-l-18666">manec wert ritter kom aldar:</l>
					<l n="5" xml:id="chapter-623-div-623-l-18667">ir buhurt mit kunst wart getân.</l>
					<l n="6" xml:id="chapter-623-div-623-l-18668">disehalp her Gâwân</l>
					<l n="7" xml:id="chapter-623-div-623-l-18669">dancte dem verjen und der tohter sîn</l>
					<l n="8" xml:id="chapter-623-div-623-l-18670">(alsô tet ouch diu herzogîn)</l>
					<l n="9" xml:id="chapter-623-div-623-l-18671">ir güetlîchen spîse.</l>
					<l n="10" xml:id="chapter-623-div-623-l-18672">diu herzoginne wîse</l>
					<l n="11" xml:id="chapter-623-div-623-l-18673">sprach: "war ist der ritter komen,</l>
					<l n="12" xml:id="chapter-623-div-623-l-18674">von dem diu tjoste wart genomen</l>
					<l n="13" xml:id="chapter-623-div-623-l-18675">gester, dô ich hinnen reit?</l>
					<l n="14" xml:id="chapter-623-div-623-l-18676">ob den iemen überstreit,</l>
					<l n="15" xml:id="chapter-623-div-623-l-18677">weder schiet daz leben oder tôt?"</l>
					<l n="16" xml:id="chapter-623-div-623-l-18678">dô sprach Plipalinôt:</l>
					<l n="17" xml:id="chapter-623-div-623-l-18679">"vrouwe, ich sach in hiute leben.</l>
					<l n="18" xml:id="chapter-623-div-623-l-18680">er wart mir vür ein ors gegeben:</l>
					<l n="19" xml:id="chapter-623-div-623-l-18681">welt ir ledegen den man,</l>
					<l n="20" xml:id="chapter-623-div-623-l-18682">dar um sol ich swalwen hân.</l>
					<l n="21" xml:id="chapter-623-div-623-l-18683">diu der künegîn Secundillen was</l>
					<l n="22" xml:id="chapter-623-div-623-l-18684">und die iu sande Amfortas,</l>
					<l n="23" xml:id="chapter-623-div-623-l-18685">mac diu harphe wesen mîn,</l>
					<l n="24" xml:id="chapter-623-div-623-l-18686">ledec ist duc de Gôwerzîn."</l>
					<l n="25" xml:id="chapter-623-div-623-l-18687">"die harphen undz ander krâmgewant,"</l>
					<l n="26" xml:id="chapter-623-div-623-l-18688">sprach si, "wil er, mit sîner hant</l>
					<l n="27" xml:id="chapter-623-div-623-l-18689">mac geben und behalden,</l>
					<l n="28" xml:id="chapter-623-div-623-l-18690">der hie sitzet: lâts in walden.</l>
					<l n="29" xml:id="chapter-623-div-623-l-18691">ob ich im sô liep wart ie,</l>
					<l n="30" xml:id="chapter-623-div-623-l-18692">er lœset mir Lischoisen hie,</l>
				</div>
			</div>
			<div n="624" xml:id="chapter-624" type="chapter" data-level="1">
				<div xml:id="chapter-624-div-624" data-level="2">
					<l n="1" xml:id="chapter-624-div-624-l-18693">den herzogen von Gôwerzîn,</l>
					<l n="2" xml:id="chapter-624-div-624-l-18694">und ouch den andern vürsten mîn,</l>
					<l n="3" xml:id="chapter-624-div-624-l-18695">Flôranden von Itolac.</l>
					<l n="4" xml:id="chapter-624-div-624-l-18696">der nahtes mîner wahte phlac,</l>
					<l n="5" xml:id="chapter-624-div-624-l-18697">er was mîn turkoite alsô,</l>
					<l n="6" xml:id="chapter-624-div-624-l-18698">sîns trûrens wirde ich nimmer vrô."</l>
					<l n="7" xml:id="chapter-624-div-624-l-18699">Gâwân sprach zer vrouwen:</l>
					<l n="8" xml:id="chapter-624-div-624-l-18700">"ir muget si beide schouwen</l>
					<l n="9" xml:id="chapter-624-div-624-l-18701">ledec, ê daz uns kom diu naht."</l>
					<l n="10" xml:id="chapter-624-div-624-l-18702">dô heten si sich des bedâht</l>
					<l n="11" xml:id="chapter-624-div-624-l-18703">und vuoren über an daz lant.</l>
					<l n="12" xml:id="chapter-624-div-624-l-18704">die herzoginne lieht erkant</l>
					<l n="13" xml:id="chapter-624-div-624-l-18705">huop Gâwân aber ûf ir phert.</l>
					<l n="14" xml:id="chapter-624-div-624-l-18706">manec edel ritter wert</l>
					<l n="15" xml:id="chapter-624-div-624-l-18707">emphiengen in und die herzogin.</l>
					<l n="16" xml:id="chapter-624-div-624-l-18708">si kêrten gein der bürge hin.</l>
					<l n="17" xml:id="chapter-624-div-624-l-18709">dâ wart mit vreuden geriten,</l>
					<l n="18" xml:id="chapter-624-div-624-l-18710">von in diu kunst niht vermiten,</l>
					<l n="19" xml:id="chapter-624-div-624-l-18711">daz es der buhurt hete êre.</l>
					<l n="20" xml:id="chapter-624-div-624-l-18712">waz mac ich sprechen mêre,</l>
					<l n="21" xml:id="chapter-624-div-624-l-18713">wan daz der werde Gâwân</l>
					<l n="22" xml:id="chapter-624-div-624-l-18714">und diu herzoginne wol getân</l>
					<l n="23" xml:id="chapter-624-div-624-l-18715">von vrouwen wart emphangen sô,</l>
					<l n="24" xml:id="chapter-624-div-624-l-18716">si mohtens beidiu wesen vrô,</l>
					<l n="25" xml:id="chapter-624-div-624-l-18717">ûf Schastel Marveile.</l>
					<l n="26" xml:id="chapter-624-div-624-l-18718">ir mugets im jehen ze heile,</l>
					<l n="27" xml:id="chapter-624-div-624-l-18719">daz im diu sælde ie geschach.</l>
					<l n="28" xml:id="chapter-624-div-624-l-18720">dô vuorte in an sîn gemach</l>
					<l n="29" xml:id="chapter-624-div-624-l-18721">Arnîve und die daz kunden,</l>
					<l n="30" xml:id="chapter-624-div-624-l-18722">die bewarten sîne wunden.</l>
				</div>
			</div>
			<div n="625" xml:id="chapter-625" type="chapter" data-level="1">
				<div xml:id="chapter-625-div-625" data-level="2">
					<l n="1" xml:id="chapter-625-div-625-l-18723">z Arnîven sprach Gâwân:</l>
					<l n="2" xml:id="chapter-625-div-625-l-18724">"vrouwe, ich sol einen boten hân."</l>
					<l n="3" xml:id="chapter-625-div-625-l-18725">ein juncvrouwe wart gesant:</l>
					<l n="4" xml:id="chapter-625-div-625-l-18726">diu brâhte einen sarjant,</l>
					<l n="5" xml:id="chapter-625-div-625-l-18727">manlîch, mit zühten wîse.</l>
					<l n="6" xml:id="chapter-625-div-625-l-18728">in sarjandes prîse</l>
					<l n="7" xml:id="chapter-625-div-625-l-18729">der knappe swuor des einen eit,</l>
					<l n="8" xml:id="chapter-625-div-625-l-18730">er würbe liep oder leit,</l>
					<l n="9" xml:id="chapter-625-div-625-l-18731">daz er des niemen dâ</l>
					<l n="10" xml:id="chapter-625-div-625-l-18732">gewüege noch anderswâ,</l>
					<l n="11" xml:id="chapter-625-div-625-l-18733">wan dâ erz werben solde.</l>
					<l n="12" xml:id="chapter-625-div-625-l-18734">Gâwân bat, daz man im holde</l>
					<l n="13" xml:id="chapter-625-div-625-l-18735">tincten unde permint.</l>
					<l n="14" xml:id="chapter-625-div-625-l-18736">Gâwân des künec Lôtes kint</l>
					<l n="15" xml:id="chapter-625-div-625-l-18737">schreip gevuoge mit der hant.</l>
					<l n="16" xml:id="chapter-625-div-625-l-18738">er enbôt ze Löver in daz lant</l>
					<l n="17" xml:id="chapter-625-div-625-l-18739">Artûse und des wîbe</l>
					<l n="18" xml:id="chapter-625-div-625-l-18740">dienst von sînem lîbe</l>
					<l n="19" xml:id="chapter-625-div-625-l-18741">mit triuwen unverschertet</l>
					<l n="20" xml:id="chapter-625-div-625-l-18742">und hete er prîs behertet,</l>
					<l n="21" xml:id="chapter-625-div-625-l-18743">der wære an werdekeite tôt,</l>
					<l n="22" xml:id="chapter-625-div-625-l-18744">si enhülfen im ze sîner nôt,</l>
					<l n="23" xml:id="chapter-625-div-625-l-18745">daz si beide an triuwe dæhten</l>
					<l n="24" xml:id="chapter-625-div-625-l-18746">und ze Jôflanze bræhten</l>
					<l n="25" xml:id="chapter-625-div-625-l-18747">die massenîe mit vrouwen schar,</l>
					<l n="26" xml:id="chapter-625-div-625-l-18748">und er kœme ouch selbe gein in dar</l>
					<l n="27" xml:id="chapter-625-div-625-l-18749">durch kamph ûf al sîn êre.</l>
					<l n="28" xml:id="chapter-625-div-625-l-18750">er enbôt im dennoch mêre,</l>
					<l n="29" xml:id="chapter-625-div-625-l-18751">der kamph wære alsô genomen,</l>
					<l n="30" xml:id="chapter-625-div-625-l-18752">daz er werdeclîche müeste komen.</l>
				</div>
			</div>
			<div n="626" xml:id="chapter-626" type="chapter" data-level="1">
				<div xml:id="chapter-626-div-626" data-level="2">
					<l n="1" xml:id="chapter-626-div-626-l-18753">dô enbôt ouch her Gâwân,</l>
					<l n="2" xml:id="chapter-626-div-626-l-18754">ez wære vrouwe oder man,</l>
					<l n="3" xml:id="chapter-626-div-626-l-18755">al der massenîe gar,</l>
					<l n="4" xml:id="chapter-626-div-626-l-18756">daz si ir triuwe næmen war</l>
					<l n="5" xml:id="chapter-626-div-626-l-18757">und daz si dem künege rieten komen:</l>
					<l n="6" xml:id="chapter-626-div-626-l-18758">daz möhte an werdekeit in gevromen.</l>
					<l n="7" xml:id="chapter-626-div-626-l-18759">al den werden er enbôt</l>
					<l n="8" xml:id="chapter-626-div-626-l-18760">sîn dienst und sîne kamphes nôt.</l>
					<l n="9" xml:id="chapter-626-div-626-l-18761">der brief niht insigels truoc:</l>
					<l n="10" xml:id="chapter-626-div-626-l-18762">er schreip in sus erkant genuoc</l>
					<l n="11" xml:id="chapter-626-div-626-l-18763">mit wârzeichen ungelogen.</l>
					<l n="12" xml:id="chapter-626-div-626-l-18764">"nû ensoltûz niht langer zogen"</l>
					<l n="13" xml:id="chapter-626-div-626-l-18765">sprach Gâwân zem knappen sîn.</l>
					<l n="14" xml:id="chapter-626-div-626-l-18766">"der künec und diu künegîn</l>
					<l n="15" xml:id="chapter-626-div-626-l-18767">sint ze Bems bî der Korkâ.</l>
					<l n="16" xml:id="chapter-626-div-626-l-18768">die küneginne soltû dâ</l>
					<l n="17" xml:id="chapter-626-div-626-l-18769">sprechen eines morgens vruo.</l>
					<l n="18" xml:id="chapter-626-div-626-l-18770">swaz si dir râte, daz tuo</l>
					<l n="19" xml:id="chapter-626-div-626-l-18771">und lâz dir eine witze bî:</l>
					<l n="20" xml:id="chapter-626-div-626-l-18772">verswîc, daz ich hie herre sî.</l>
					<l n="21" xml:id="chapter-626-div-626-l-18773">daz dû hie massenîe sîs,</l>
					<l n="22" xml:id="chapter-626-div-626-l-18774">daz ensage in niht deheinen wîs."</l>
					<l n="23" xml:id="chapter-626-div-626-l-18775">dem knappen was dannen gâch.</l>
					<l n="24" xml:id="chapter-626-div-626-l-18776">Arnîve sleich im sanfte nâch:</l>
					<l n="25" xml:id="chapter-626-div-626-l-18777">diu vrâcte in, war er wolde</l>
					<l n="26" xml:id="chapter-626-div-626-l-18778">und waz er werben solde.</l>
					<l n="27" xml:id="chapter-626-div-626-l-18779">dô sprach er: "vrouwe, ich ensages iu niht</l>
					<l n="28" xml:id="chapter-626-div-626-l-18780">ob mir mîn eit rehte giht.</l>
					<l n="29" xml:id="chapter-626-div-626-l-18781">got hüete iuwer, ich wil hinnen varn."</l>
					<l n="30" xml:id="chapter-626-div-626-l-18782">er reit nâch werdeclîchen scharn.</l>
				</div>
			</div>
			<div n="627" xml:id="chapter-627" type="chapter" data-level="1">
				<div xml:id="chapter-627-div-627" data-level="2">
					<l n="1" xml:id="chapter-627-div-627-l-18783">Arnîve zorn bejagete,</l>
					<l n="2" xml:id="chapter-627-div-627-l-18784">daz der knappe ir niht ensagete</l>
					<l n="3" xml:id="chapter-627-div-627-l-18785">alsus getâniu mære,</l>
					<l n="4" xml:id="chapter-627-div-627-l-18786">war er gesendet wære.</l>
					<l n="5" xml:id="chapter-627-div-627-l-18787">si bat den, der der porten phlac:</l>
					<l n="6" xml:id="chapter-627-div-627-l-18788">"ez si naht oder tac,</l>
					<l n="7" xml:id="chapter-627-div-627-l-18789">sô der knappe wider rîte,</l>
					<l n="8" xml:id="chapter-627-div-627-l-18790">vüege, daz er mîn bîte,</l>
					<l n="9" xml:id="chapter-627-div-627-l-18791">unz ich in gespreche.</l>
					<l n="10" xml:id="chapter-627-div-627-l-18792">mit dîner kunst daz zeche."</l>
					<l n="11" xml:id="chapter-627-div-627-l-18793">doch truoc si ûf den knappen haz.</l>
					<l n="12" xml:id="chapter-627-div-627-l-18794">wider în durch vrâgen baz</l>
					<l n="13" xml:id="chapter-627-div-627-l-18795">gienc si zer herzoginne.</l>
					<l n="14" xml:id="chapter-627-div-627-l-18796">diu phlac ouch der sinne,</l>
					<l n="15" xml:id="chapter-627-div-627-l-18797">daz ir munt des niht gewuoc,</l>
					<l n="16" xml:id="chapter-627-div-627-l-18798">welhen namen Gâwân truoc.</l>
					<l n="17" xml:id="chapter-627-div-627-l-18799">sîn bete hete an ir bewart,</l>
					<l n="18" xml:id="chapter-627-div-627-l-18800">si versweic sînen namen und sînen art.</l>
					<l n="19" xml:id="chapter-627-div-627-l-18801">pusîne und ander schal</l>
					<l n="20" xml:id="chapter-627-div-627-l-18802">ûf dem palase erhal</l>
					<l n="21" xml:id="chapter-627-div-627-l-18803">mit vrœlîchen sachen.</l>
					<l n="22" xml:id="chapter-627-div-627-l-18804">manec rückelachen</l>
					<l n="23" xml:id="chapter-627-div-627-l-18805">in dem palase wart gehangen.</l>
					<l n="24" xml:id="chapter-627-div-627-l-18806">aldâ wart niht gegangen.</l>
					<l n="25" xml:id="chapter-627-div-627-l-18807">wan ûf teppechen wol geworht.</l>
					<l n="26" xml:id="chapter-627-div-627-l-18808">ez hete ein armer wirt ervorht.</l>
					<l n="27" xml:id="chapter-627-div-627-l-18809">alumme an allen sîten</l>
					<l n="28" xml:id="chapter-627-div-627-l-18810">mit senften phlûmîten</l>
					<l n="29" xml:id="chapter-627-div-627-l-18811">manec gesiz dâ wart geleget,</l>
					<l n="30" xml:id="chapter-627-div-627-l-18812">dar ûf man tiure kultern treget.</l>
				</div>
			</div>
			<div n="628" xml:id="chapter-628" type="chapter" data-level="1">
				<div xml:id="chapter-628-div-628" data-level="2">
					<l n="1" xml:id="chapter-628-div-628-l-18813">Gâwân nâch arbeite phlac</l>
					<l n="2" xml:id="chapter-628-div-628-l-18814">slâfens den mitten tac.</l>
					<l n="3" xml:id="chapter-628-div-628-l-18815">im wâren sîne wunden</l>
					<l n="4" xml:id="chapter-628-div-628-l-18816">mit kunst alsô gebunden,</l>
					<l n="5" xml:id="chapter-628-div-628-l-18817">ob vriundîn wære bî im gelegen,</l>
					<l n="6" xml:id="chapter-628-div-628-l-18818">hete er minne gephlegen,</l>
					<l n="7" xml:id="chapter-628-div-628-l-18819">daz wære im senfte unde guot.</l>
					<l n="8" xml:id="chapter-628-div-628-l-18820">er hete ouch bezzern slâfes muot</l>
					<l n="9" xml:id="chapter-628-div-628-l-18821">denne snahtes, dô diu herzogin</l>
					<l n="10" xml:id="chapter-628-div-628-l-18822">an ungemache im gap gewin:</l>
					<l n="11" xml:id="chapter-628-div-628-l-18823">er erwachte gein der vesper zît.</l>
					<l n="12" xml:id="chapter-628-div-628-l-18824">doch hete er in slâfe strît</l>
					<l n="13" xml:id="chapter-628-div-628-l-18825">gestriten mit der minne</l>
					<l n="14" xml:id="chapter-628-div-628-l-18826">aber mit der herzoginne.</l>
					<l n="15" xml:id="chapter-628-div-628-l-18827">ein sîn kamerære</l>
					<l n="16" xml:id="chapter-628-div-628-l-18828">mit tiurem golde swære</l>
					<l n="17" xml:id="chapter-628-div-628-l-18829">brâhte im kleider dar getragen</l>
					<l n="18" xml:id="chapter-628-div-628-l-18830">von liehtem phelle, hôrte ich sagen.</l>
					<l n="19" xml:id="chapter-628-div-628-l-18831">dô sprach mîn her Gâwân:</l>
					<l n="20" xml:id="chapter-628-div-628-l-18832">"wir suln der kleider mêr noch hân,</l>
					<l n="21" xml:id="chapter-628-div-628-l-18833">diu al gelîche tiure sîn,</l>
					<l n="22" xml:id="chapter-628-div-628-l-18834">dem herzogen von Gôwerzîn</l>
					<l n="23" xml:id="chapter-628-div-628-l-18835">und dem klâren Flôrande,</l>
					<l n="24" xml:id="chapter-628-div-628-l-18836">der in manegem lande</l>
					<l n="25" xml:id="chapter-628-div-628-l-18837">hât gedienet werdekeit.</l>
					<l n="26" xml:id="chapter-628-div-628-l-18838">nû schaffet, daz diu sîn bereit."</l>
					<l n="27" xml:id="chapter-628-div-628-l-18839">bî einem knappen er enbôt</l>
					<l n="28" xml:id="chapter-628-div-628-l-18840">sînem wirt Plipalinôt,</l>
					<l n="29" xml:id="chapter-628-div-628-l-18841">daz er sande im Lischoisen dar.</l>
					<l n="30" xml:id="chapter-628-div-628-l-18842">bî sîner tohter wol gevar</l>
				</div>
			</div>
			<div n="629" xml:id="chapter-629" type="chapter" data-level="1">
				<div xml:id="chapter-629-div-629" data-level="2">
					<l n="1" xml:id="chapter-629-div-629-l-18843">wart Lischois dar ûf gesant.</l>
					<l n="2" xml:id="chapter-629-div-629-l-18844">vrou Bêne brâhte in an der hant</l>
					<l n="3" xml:id="chapter-629-div-629-l-18845">durch Gâwânes hulde</l>
					<l n="4" xml:id="chapter-629-div-629-l-18846">und ouch durch die schulde:</l>
					<l n="5" xml:id="chapter-629-div-629-l-18847">Gâwân ir vater wol gehiez,</l>
					<l n="6" xml:id="chapter-629-div-629-l-18848">dô er si sêre weinde liez,</l>
					<l n="7" xml:id="chapter-629-div-629-l-18849">des tages, dô er von ir reit,</l>
					<l n="8" xml:id="chapter-629-div-629-l-18850">dâ prîs erwarp sîn manheit.</l>
					<l n="9" xml:id="chapter-629-div-629-l-18851">der turkoite was ouch komen.</l>
					<l n="10" xml:id="chapter-629-div-629-l-18852">an den beiden wart vernomen</l>
					<l n="11" xml:id="chapter-629-div-629-l-18853">Gâwâns emphâhen âne haz.</l>
					<l n="12" xml:id="chapter-629-div-629-l-18854">ieweder nider zuo zim saz,</l>
					<l n="13" xml:id="chapter-629-div-629-l-18855">unz man in kleider dar getruoc.</l>
					<l n="14" xml:id="chapter-629-div-629-l-18856">diu wâren kostenlîch genuoc,</l>
					<l n="15" xml:id="chapter-629-div-629-l-18857">daz si niht bezzer möhten sîn.</l>
					<l n="16" xml:id="chapter-629-div-629-l-18858">diu brâhte man in allen drîn.</l>
					<l n="17" xml:id="chapter-629-div-629-l-18859">ein meister hiez Sârant,</l>
					<l n="18" xml:id="chapter-629-div-629-l-18860">nâch dem Sêres wart genant,</l>
					<l n="19" xml:id="chapter-629-div-629-l-18861">der was von Trîande.</l>
					<l n="20" xml:id="chapter-629-div-629-l-18862">in Sekundillen lande</l>
					<l n="21" xml:id="chapter-629-div-629-l-18863">stêt ein stat, heizet Tasmê:</l>
					<l n="22" xml:id="chapter-629-div-629-l-18864">diust grœzer danne Nînivê</l>
					<l n="23" xml:id="chapter-629-div-629-l-18865">oder danne diu wîte Akratôn.</l>
					<l n="24" xml:id="chapter-629-div-629-l-18866">Sârant durch prîses lôn</l>
					<l n="25" xml:id="chapter-629-div-629-l-18867">eins phelles dâ gedâhte</l>
					<l n="26" xml:id="chapter-629-div-629-l-18868">(sîn werc vil spæhe brâhte),</l>
					<l n="27" xml:id="chapter-629-div-629-l-18869">der heizet sârantasmê.</l>
					<l n="28" xml:id="chapter-629-div-629-l-18870">ob der iht rîlîchen stê?</l>
					<l n="29" xml:id="chapter-629-div-629-l-18871">daz muget ir âne vrâgen lân,</l>
					<l n="30" xml:id="chapter-629-div-629-l-18872">wande er muoz grôze koste hân.</l>
				</div>
			</div>
			<div n="630" xml:id="chapter-630" type="chapter" data-level="1">
				<div xml:id="chapter-630-div-630" data-level="2">
					<l n="1" xml:id="chapter-630-div-630-l-18873">diu selben kleider legeten an</l>
					<l n="2" xml:id="chapter-630-div-630-l-18874">die zwêne unde Gâwân.</l>
					<l n="3" xml:id="chapter-630-div-630-l-18875">si giengen ûf den palas,</l>
					<l n="4" xml:id="chapter-630-div-630-l-18876">dâ einhalp manec ritter was,</l>
					<l n="5" xml:id="chapter-630-div-630-l-18877">anderhalp die klâren vrouwen.</l>
					<l n="6" xml:id="chapter-630-div-630-l-18878">swer rehte kunde schouwen,</l>
					<l n="7" xml:id="chapter-630-div-630-l-18879">von Lôgrois diu herzogîn</l>
					<l n="8" xml:id="chapter-630-div-630-l-18880">truoc vor ûz den besten schîn.</l>
					<l n="9" xml:id="chapter-630-div-630-l-18881">der wirt und die geste</l>
					<l n="10" xml:id="chapter-630-div-630-l-18882">stuonden vür si, diu dâ gleste,</l>
					<l n="11" xml:id="chapter-630-div-630-l-18883">diu Orgelûse was genant.</l>
					<l n="12" xml:id="chapter-630-div-630-l-18884">der turkoite Flôrant</l>
					<l n="13" xml:id="chapter-630-div-630-l-18885">und Lischois der klâre</l>
					<l n="14" xml:id="chapter-630-div-630-l-18886">wurden ledec âne vâre,</l>
					<l n="15" xml:id="chapter-630-div-630-l-18887">die zwêne vürsten kurtois,</l>
					<l n="16" xml:id="chapter-630-div-630-l-18888">durch die herzogîn von Lôgrois.</l>
					<l n="17" xml:id="chapter-630-div-630-l-18889">si dancte Gâwân drumme,</l>
					<l n="18" xml:id="chapter-630-div-630-l-18890">gein valscheit diu tumme</l>
					<l n="19" xml:id="chapter-630-div-630-l-18891">und diu herzelîche wîse</l>
					<l n="20" xml:id="chapter-630-div-630-l-18892">gein wîplîchem prîse.</l>
					<l n="21" xml:id="chapter-630-div-630-l-18893">dô disiu rede geschach,</l>
					<l n="22" xml:id="chapter-630-div-630-l-18894">Gâwân vier küneginne sach</l>
					<l n="23" xml:id="chapter-630-div-630-l-18895">bî der herzoginne stên.</l>
					<l n="24" xml:id="chapter-630-div-630-l-18896">er bat die zwêne nâher gên</l>
					<l n="25" xml:id="chapter-630-div-630-l-18897">durch sîne kurtôsîe,</l>
					<l n="26" xml:id="chapter-630-div-630-l-18898">die jungeren drîe</l>
					<l n="27" xml:id="chapter-630-div-630-l-18899">hiez er küssen dise zwêne.</l>
					<l n="28" xml:id="chapter-630-div-630-l-18900">nû was ouch vrou Bêne</l>
					<l n="29" xml:id="chapter-630-div-630-l-18901">mit Gâwân dar gegangen.</l>
					<l n="30" xml:id="chapter-630-div-630-l-18902">diu wart dâ wol emphangen.</l>
				</div>
			</div>
			<div n="631" xml:id="chapter-631" type="chapter" data-level="1">
				<div xml:id="chapter-631-div-631" data-level="2">
					<l n="1" xml:id="chapter-631-div-631-l-18903">der wirt niht langer wolde stên:</l>
					<l n="2" xml:id="chapter-631-div-631-l-18904">er bat die zwêne sitzen gên</l>
					<l n="3" xml:id="chapter-631-div-631-l-18905">ze den vrouwen, swâ si wolden.</l>
					<l n="4" xml:id="chapter-631-div-631-l-18906">dô si sô tuon solden,</l>
					<l n="5" xml:id="chapter-631-div-631-l-18907">diu bete tet in niht ze wê.</l>
					<l n="6" xml:id="chapter-631-div-631-l-18908">"welhez ist Itonjê?"</l>
					<l n="7" xml:id="chapter-631-div-631-l-18909">sus sprach der werde Gâwân.</l>
					<l n="8" xml:id="chapter-631-div-631-l-18910">"diu sol mich bî ir sitzen lân."</l>
					<l n="9" xml:id="chapter-631-div-631-l-18911">des vrâcte er Bênen stille.</l>
					<l n="10" xml:id="chapter-631-div-631-l-18912">sît ez was sîn wille,</l>
					<l n="11" xml:id="chapter-631-div-631-l-18913">si zeicte im die maget klâr.</l>
					<l n="12" xml:id="chapter-631-div-631-l-18914">"diu den rôten munt, daz brûne hâr</l>
					<l n="13" xml:id="chapter-631-div-631-l-18915">dort treget bî liehten ougen,</l>
					<l n="14" xml:id="chapter-631-div-631-l-18916">welt ir si sprechen tougen,</l>
					<l n="15" xml:id="chapter-631-div-631-l-18917">daz tuot gevuoclîche"</l>
					<l n="16" xml:id="chapter-631-div-631-l-18918">sprach vrou Bêne diu zühte rîche.</l>
					<l n="17" xml:id="chapter-631-div-631-l-18919">diu wesse Itonjê minnen nôt</l>
					<l n="18" xml:id="chapter-631-div-631-l-18920">und daz ir herze dienest bôt</l>
					<l n="19" xml:id="chapter-631-div-631-l-18921">der werde künec Gramoflanz</l>
					<l n="20" xml:id="chapter-631-div-631-l-18922">mit ritterlîchen triuwen ganz.</l>
					<l n="21" xml:id="chapter-631-div-631-l-18923">Gâwân saz nider zuo der maget.</l>
					<l n="22" xml:id="chapter-631-div-631-l-18924">ich sage iu, daz mir wart gesaget:</l>
					<l n="23" xml:id="chapter-631-div-631-l-18925">sîner rede er dâ begunde</l>
					<l n="24" xml:id="chapter-631-div-631-l-18926">mit vuogen, wande erz kunde.</l>
					<l n="25" xml:id="chapter-631-div-631-l-18927">ouch kunde si gebâren,</l>
					<l n="26" xml:id="chapter-631-div-631-l-18928">daz von sô kurzen jâren,</l>
					<l n="27" xml:id="chapter-631-div-631-l-18929">als Itonjê diu junge truoc,</l>
					<l n="28" xml:id="chapter-631-div-631-l-18930">den hete si zühte gar genuoc.</l>
					<l n="29" xml:id="chapter-631-div-631-l-18931">er hete sich vrâgens gein ir bewegen,</l>
					<l n="30" xml:id="chapter-631-div-631-l-18932">ob si noch minne kunde phlegen.</l>
				</div>
			</div>
			<div n="632" xml:id="chapter-632" type="chapter" data-level="1">
				<div xml:id="chapter-632-div-632" data-level="2">
					<l n="1" xml:id="chapter-632-div-632-l-18933">dô sprach diu maget mit sinnen:</l>
					<l n="2" xml:id="chapter-632-div-632-l-18934">"herre, wen solde ich minnen?</l>
					<l n="3" xml:id="chapter-632-div-632-l-18935">sît mir mîn êrster tac erschein,</l>
					<l n="4" xml:id="chapter-632-div-632-l-18936">sô wart ritter nie dehein,</l>
					<l n="5" xml:id="chapter-632-div-632-l-18937">ze dem ich ie gespræche wort,</l>
					<l n="6" xml:id="chapter-632-div-632-l-18938">wan als ir hiute hât gehôrt."</l>
					<l n="7" xml:id="chapter-632-div-632-l-18939">"sô möhten iu doch mære komen,</l>
					<l n="8" xml:id="chapter-632-div-632-l-18940">wâ ir mit manheit hât vernomen</l>
					<l n="9" xml:id="chapter-632-div-632-l-18941">bejageten prîs mit ritterschaft</l>
					<l n="10" xml:id="chapter-632-div-632-l-18942">und wer mit herzenlîcher kraft</l>
					<l n="11" xml:id="chapter-632-div-632-l-18943">nâch minnen dienest bieten kan"</l>
					<l n="12" xml:id="chapter-632-div-632-l-18944">sus sprach mîn her Gâwân.</l>
					<l n="13" xml:id="chapter-632-div-632-l-18945">des antwurte im diu klâre maget:</l>
					<l n="14" xml:id="chapter-632-div-632-l-18946">"nâch minne ist dienest mich verdaget.</l>
					<l n="15" xml:id="chapter-632-div-632-l-18947">wan der herzogîn von Lôgrois</l>
					<l n="16" xml:id="chapter-632-div-632-l-18948">dient manec ritter kurtois</l>
					<l n="17" xml:id="chapter-632-div-632-l-18949">beidiu nâch minne und um ir solt.</l>
					<l n="18" xml:id="chapter-632-div-632-l-18950">der hât maneger hie geholt</l>
					<l n="19" xml:id="chapter-632-div-632-l-18951">tjostieren, dâ wirz sâhen.</l>
					<l n="20" xml:id="chapter-632-div-632-l-18952">ir deheiner nie sô nâhen</l>
					<l n="21" xml:id="chapter-632-div-632-l-18953">kom, als ir uns komen sît.</l>
					<l n="22" xml:id="chapter-632-div-632-l-18954">den prîs ûf hœhet iuwer strît."</l>
					<l n="23" xml:id="chapter-632-div-632-l-18955">er sprach zer megede wol gevar:</l>
					<l n="24" xml:id="chapter-632-div-632-l-18956">"war krieget der herzoginne schar,</l>
					<l n="25" xml:id="chapter-632-div-632-l-18957">sus manec ritter ûz erkorn?</l>
					<l n="26" xml:id="chapter-632-div-632-l-18958">wer hât ir hulde verlorn?"</l>
					<l n="27" xml:id="chapter-632-div-632-l-18959">si sprach: "daz hât der künec Gramoflanz,</l>
					<l n="28" xml:id="chapter-632-div-632-l-18960">der der werdekeite kranz</l>
					<l n="29" xml:id="chapter-632-div-632-l-18961">treget, als im diu volge giht.</l>
					<l n="30" xml:id="chapter-632-div-632-l-18962">herre, des erkenne ich anders niht."</l>
				</div>
			</div>
			<div n="633" xml:id="chapter-633" type="chapter" data-level="1">
				<div xml:id="chapter-633-div-633" data-level="2">
					<l n="1" xml:id="chapter-633-div-633-l-18963">dô sprach mîn her Gâwân:</l>
					<l n="2" xml:id="chapter-633-div-633-l-18964">"ir sult sîn vürbaz künde hân,</l>
					<l n="3" xml:id="chapter-633-div-633-l-18965">sît er sich prîse nâhet</l>
					<l n="4" xml:id="chapter-633-div-633-l-18966">und des mit willen gâhet.</l>
					<l n="5" xml:id="chapter-633-div-633-l-18967">von sînem munde ich hân vernomen,</l>
					<l n="6" xml:id="chapter-633-div-633-l-18968">daz er herzenlîche ist komen</l>
					<l n="7" xml:id="chapter-633-div-633-l-18969">mit dienst, ob irs geruochet,</l>
					<l n="8" xml:id="chapter-633-div-633-l-18970">sô daz er helfe suochet</l>
					<l n="9" xml:id="chapter-633-div-633-l-18971">durch trôst an iuwer minne.</l>
					<l n="10" xml:id="chapter-633-div-633-l-18972">künec durch küneginne</l>
					<l n="11" xml:id="chapter-633-div-633-l-18973">sol billîche emphâhen nôt.</l>
					<l n="12" xml:id="chapter-633-div-633-l-18974">vrouwe, hiez iuwer vater Lôt,</l>
					<l n="13" xml:id="chapter-633-div-633-l-18975">sô sît irz, die er meinet,</l>
					<l n="14" xml:id="chapter-633-div-633-l-18976">nâch der sîn herze weinet,</l>
					<l n="15" xml:id="chapter-633-div-633-l-18977">und heizet ir Itonjê,</l>
					<l n="16" xml:id="chapter-633-div-633-l-18978">sô tuot ir im von herzen wê.</l>
					<l n="17" xml:id="chapter-633-div-633-l-18979">ob ir triuwe kunnet tragen,</l>
					<l n="18" xml:id="chapter-633-div-633-l-18980">sô sult ir wenden im sîn klagen:</l>
					<l n="19" xml:id="chapter-633-div-633-l-18981">beidenthalp wil ich des bote sîn.</l>
					<l n="20" xml:id="chapter-633-div-633-l-18982">vrouwe, nemt diz vingerlîn:</l>
					<l n="21" xml:id="chapter-633-div-633-l-18983">daz sande iu der klâre.</l>
					<l n="22" xml:id="chapter-633-div-633-l-18984">ouch wirbe ichz âne vâre:</l>
					<l n="23" xml:id="chapter-633-div-633-l-18985">vrouwe, daz lât al balde an mich."</l>
					<l n="24" xml:id="chapter-633-div-633-l-18986">si begunde al rôt verwen sich:</l>
					<l n="25" xml:id="chapter-633-div-633-l-18987">als ê was gevar ir munt,</l>
					<l n="26" xml:id="chapter-633-div-633-l-18988">wart al dem antlitze kunt.</l>
					<l n="27" xml:id="chapter-633-div-633-l-18989">dar nâch schier wart si anders var.</l>
					<l n="28" xml:id="chapter-633-div-633-l-18990">si greif al blûclîche dar:</l>
					<l n="29" xml:id="chapter-633-div-633-l-18991">daz vingerlîn wart schiere erkant.</l>
					<l n="30" xml:id="chapter-633-div-633-l-18992">si emphienc ez mit ir klâren hant.</l>
				</div>
			</div>
			<div n="634" xml:id="chapter-634" type="chapter" data-level="1">
				<div xml:id="chapter-634-div-634" data-level="2">
					<l n="1" xml:id="chapter-634-div-634-l-18993">dô sprach si: "herre, ich sihe nû wol,</l>
					<l n="2" xml:id="chapter-634-div-634-l-18994">ob ich sô vor iu sprechen sol,</l>
					<l n="3" xml:id="chapter-634-div-634-l-18995">daz ir von im rîtet,</l>
					<l n="4" xml:id="chapter-634-div-634-l-18996">nâch dem mîn herze strîtet.</l>
					<l n="5" xml:id="chapter-634-div-634-l-18997">ob ir der zuht ir reht nû tuot,</l>
					<l n="6" xml:id="chapter-634-div-634-l-18998">herre, diu lêrt iuch helden muot:</l>
					<l n="7" xml:id="chapter-634-div-634-l-18999">disiu gâbe ist mir ouch ê gesant</l>
					<l n="8" xml:id="chapter-634-div-634-l-19000">von des werden küneges hant.</l>
					<l n="9" xml:id="chapter-634-div-634-l-19001">von im saget wâr diz vingerlîn:</l>
					<l n="10" xml:id="chapter-634-div-634-l-19002">er emphienc ez von der hende mîn.</l>
					<l n="11" xml:id="chapter-634-div-634-l-19003">swaz er kummers ie gewan,</l>
					<l n="12" xml:id="chapter-634-div-634-l-19004">dâ bin ich gar unschuldec an,</l>
					<l n="13" xml:id="chapter-634-div-634-l-19005">wan sînen lîp hân ich gewert</l>
					<l n="14" xml:id="chapter-634-div-634-l-19006">mit gedanken, swes er an mich gert.</l>
					<l n="15" xml:id="chapter-634-div-634-l-19007">er hete schiere daz vernomen,</l>
					<l n="16" xml:id="chapter-634-div-634-l-19008">möhte ich immer vürbaz komen.</l>
					<l n="17" xml:id="chapter-634-div-634-l-19009">Orgelûsen ich geküsset hân,</l>
					<l n="18" xml:id="chapter-634-div-634-l-19010">diu sînen tôt sus werben kan.</l>
					<l n="19" xml:id="chapter-634-div-634-l-19011">daz was ein kus, den Jûdas truoc,</l>
					<l n="20" xml:id="chapter-634-div-634-l-19012">dâ von man sprichet noch genuoc.</l>
					<l n="21" xml:id="chapter-634-div-634-l-19013">elliu triuwe an mir verswant,</l>
					<l n="22" xml:id="chapter-634-div-634-l-19014">daz der turkoite Flôrant</l>
					<l n="23" xml:id="chapter-634-div-634-l-19015">und der herzoge von Gôwerzîn</l>
					<l n="24" xml:id="chapter-634-div-634-l-19016">von mir geküsset solden sîn.</l>
					<l n="25" xml:id="chapter-634-div-634-l-19017">mîn suone wirt in doch nimmer ganz,</l>
					<l n="26" xml:id="chapter-634-div-634-l-19018">die gein dem künege Gramoflanz</l>
					<l n="27" xml:id="chapter-634-div-634-l-19019">mit stæte ir hazzen kunnen tragen.</l>
					<l n="28" xml:id="chapter-634-div-634-l-19020">mîne muoter sult ir daz verdagen</l>
					<l n="29" xml:id="chapter-634-div-634-l-19021">und mîne swester Kundrîê."</l>
					<l n="30" xml:id="chapter-634-div-634-l-19022">des bat Gâwân Itonjê.</l>
				</div>
			</div>
			<div n="635" xml:id="chapter-635" type="chapter" data-level="1">
				<div xml:id="chapter-635-div-635" data-level="2">
					<l n="1" xml:id="chapter-635-div-635-l-19023">"herre, ir bâtet mich alsus,</l>
					<l n="2" xml:id="chapter-635-div-635-l-19024">daz ich emphâhen müeste ir kus,</l>
					<l n="3" xml:id="chapter-635-div-635-l-19025">doch unverkorn, an mînen munt:</l>
					<l n="4" xml:id="chapter-635-div-635-l-19026">des ist mîn herze ungesunt.</l>
					<l n="5" xml:id="chapter-635-div-635-l-19027">wirt uns zwein immer vreude erkant,</l>
					<l n="6" xml:id="chapter-635-div-635-l-19028">diu helfe stêt in iuwer hant.</l>
					<l n="7" xml:id="chapter-635-div-635-l-19029">vür wâr der künec mînen lîp</l>
					<l n="8" xml:id="chapter-635-div-635-l-19030">minnet vür elliu wîp:</l>
					<l n="9" xml:id="chapter-635-div-635-l-19031">des wil ich in geniezen lân.</l>
					<l n="10" xml:id="chapter-635-div-635-l-19032">ich bin im holt vür alle man.</l>
					<l n="11" xml:id="chapter-635-div-635-l-19033">got lêre iuch helfe unde rât,</l>
					<l n="12" xml:id="chapter-635-div-635-l-19034">sô daz ir uns bî vreuden lât."</l>
					<l n="13" xml:id="chapter-635-div-635-l-19035">dô sprach er: "vrouwe, nû lêrt mich wie.</l>
					<l n="14" xml:id="chapter-635-div-635-l-19036">er hât iuch dort, ir habet in hie</l>
					<l n="15" xml:id="chapter-635-div-635-l-19037">und sît doch underscheiden.</l>
					<l n="16" xml:id="chapter-635-div-635-l-19038">möhte ich nû wol iu beiden</l>
					<l n="17" xml:id="chapter-635-div-635-l-19039">mit triuwen solhen rât gegeben,</l>
					<l n="18" xml:id="chapter-635-div-635-l-19040">des iuwer werdeclîchez leben</l>
					<l n="19" xml:id="chapter-635-div-635-l-19041">genüzze, ich woldez werben.</l>
					<l n="20" xml:id="chapter-635-div-635-l-19042">des enlieze ich niht verderben.</l>
					<l n="21" xml:id="chapter-635-div-635-l-19043">si sprach: "ir sult gewaldec sîn</l>
					<l n="22" xml:id="chapter-635-div-635-l-19044">des werden küneges unde mîn.</l>
					<l n="23" xml:id="chapter-635-div-635-l-19045">iuwer helfe und der gotes segen</l>
					<l n="24" xml:id="chapter-635-div-635-l-19046">müeze unser zweier minne phlegen,</l>
					<l n="25" xml:id="chapter-635-div-635-l-19047">sô daz ich ellende</l>
					<l n="26" xml:id="chapter-635-div-635-l-19048">im sînen kummer wende,</l>
					<l n="27" xml:id="chapter-635-div-635-l-19049">sît al sîn vreude stêt an mir.</l>
					<l n="28" xml:id="chapter-635-div-635-l-19050">swenne ich untriuwe enbir,</l>
					<l n="29" xml:id="chapter-635-div-635-l-19051">sôst immer mînes herzen ger,</l>
					<l n="30" xml:id="chapter-635-div-635-l-19052">daz ich in mîner minne wer."</l>
				</div>
			</div>
			<div n="636" xml:id="chapter-636" type="chapter" data-level="1">
				<div xml:id="chapter-636-div-636" data-level="2">
					<l n="1" xml:id="chapter-636-div-636-l-19053">Gâwân hôrte an dem vrouwelîn,</l>
					<l n="2" xml:id="chapter-636-div-636-l-19054">daz si bî minne wolde sîn:</l>
					<l n="3" xml:id="chapter-636-div-636-l-19055">dar zuo was ouch niht ze laz</l>
					<l n="4" xml:id="chapter-636-div-636-l-19056">gein der herzoginne ir haz.</l>
					<l n="5" xml:id="chapter-636-div-636-l-19057">sus truoc si minne unde haz.</l>
					<l n="6" xml:id="chapter-636-div-636-l-19058">ouch hete er sich gesündet baz</l>
					<l n="7" xml:id="chapter-636-div-636-l-19059">gein der einvaltegen maget,</l>
					<l n="8" xml:id="chapter-636-div-636-l-19060">diu im ir kummer hât geklaget,</l>
					<l n="9" xml:id="chapter-636-div-636-l-19061">wande er ir niht zuo gewuoc,</l>
					<l n="10" xml:id="chapter-636-div-636-l-19062">daz in und si ein muoter truoc:</l>
					<l n="11" xml:id="chapter-636-div-636-l-19063">ouch was ir beider vater Lôt.</l>
					<l n="12" xml:id="chapter-636-div-636-l-19064">der megede er sîne helfe bôt:</l>
					<l n="13" xml:id="chapter-636-div-636-l-19065">dâ engein si tougenlîchen neic,</l>
					<l n="14" xml:id="chapter-636-div-636-l-19066">daz er si trœsten niht versweic.</l>
					<l n="15" xml:id="chapter-636-div-636-l-19067">nû was ouch zît, daz man dar truoc</l>
					<l n="16" xml:id="chapter-636-div-636-l-19068">tischlachen manegez wîz genuoc</l>
					<l n="17" xml:id="chapter-636-div-636-l-19069">undz brôt ûf den palas,</l>
					<l n="18" xml:id="chapter-636-div-636-l-19070">dâ manec klâriu vrouwe was.</l>
					<l n="19" xml:id="chapter-636-div-636-l-19071">daz hete ein underscheit erkant,</l>
					<l n="20" xml:id="chapter-636-div-636-l-19072">daz die ritter eine want</l>
					<l n="21" xml:id="chapter-636-div-636-l-19073">heten sunder dort hin dan.</l>
					<l n="22" xml:id="chapter-636-div-636-l-19074">den sedel schuof her Gâwân,</l>
					<l n="23" xml:id="chapter-636-div-636-l-19075">der turkoite zuo zim saz.</l>
					<l n="24" xml:id="chapter-636-div-636-l-19076">Lischois mit Gâwâns muoter az,</l>
					<l n="25" xml:id="chapter-636-div-636-l-19077">der klâren Sangîven.</l>
					<l n="26" xml:id="chapter-636-div-636-l-19078">mit der künegîn Arnîven</l>
					<l n="27" xml:id="chapter-636-div-636-l-19079">az diu herzoginne klâr.</l>
					<l n="28" xml:id="chapter-636-div-636-l-19080">sîne swester beide wol gevar</l>
					<l n="29" xml:id="chapter-636-div-636-l-19081">Gâwân zuo zim sitzen liez:</l>
					<l n="30" xml:id="chapter-636-div-636-l-19082">iewederiu tet, als er si hiez.</l>
				</div>
			</div>
			<div n="637" xml:id="chapter-637" type="chapter" data-level="1">
				<div xml:id="chapter-637-div-637" data-level="2">
					<l n="1" xml:id="chapter-637-div-637-l-19083">mîn kunst mir des niht halbes giht,</l>
					<l n="2" xml:id="chapter-637-div-637-l-19084">ich enbin solh küchenmeister niht,</l>
					<l n="3" xml:id="chapter-637-div-637-l-19085">daz ich die spîse künne sagen,</l>
					<l n="4" xml:id="chapter-637-div-637-l-19086">diu dâ mit zuht wart vür getragen.</l>
					<l n="5" xml:id="chapter-637-div-637-l-19087">dem wirte und den vrouwen gar</l>
					<l n="6" xml:id="chapter-637-div-637-l-19088">dienden megede wol gevar,</l>
					<l n="7" xml:id="chapter-637-div-637-l-19089">anderhalp den rittern an ir want</l>
					<l n="8" xml:id="chapter-637-div-637-l-19090">den diende manec sarjant.</l>
					<l n="9" xml:id="chapter-637-div-637-l-19091">ein vorhtlîch zuht si des betwanc,</l>
					<l n="10" xml:id="chapter-637-div-637-l-19092">daz sich der knappen keiner dranc</l>
					<l n="11" xml:id="chapter-637-div-637-l-19093">mit den juncvrouwen:</l>
					<l n="12" xml:id="chapter-637-div-637-l-19094">man muoste si sunder schouwen,</l>
					<l n="13" xml:id="chapter-637-div-637-l-19095">si trüegen spîse oder wîn.</l>
					<l n="14" xml:id="chapter-637-div-637-l-19096">sus muosten si mit zühten sîn.</l>
					<l n="15" xml:id="chapter-637-div-637-l-19097">si mohten dô wol wirtschaft jehen:</l>
					<l n="16" xml:id="chapter-637-div-637-l-19098">ez was in selten ê geschehen,</l>
					<l n="17" xml:id="chapter-637-div-637-l-19099">den vrouwen und der ritterschaft.</l>
					<l n="18" xml:id="chapter-637-div-637-l-19100">sît si Klinschores kraft</l>
					<l n="19" xml:id="chapter-637-div-637-l-19101">mit sînen listen überwant,</l>
					<l n="20" xml:id="chapter-637-div-637-l-19102">si wâren ein ander unbekant</l>
					<l n="21" xml:id="chapter-637-div-637-l-19103">und beslôz si doch ein porte,</l>
					<l n="22" xml:id="chapter-637-div-637-l-19104">daz si ze gegenworte</l>
					<l n="23" xml:id="chapter-637-div-637-l-19105">nie kômen, vrouwen noch die man.</l>
					<l n="24" xml:id="chapter-637-div-637-l-19106">dô schuof mîn her Gâwân,</l>
					<l n="25" xml:id="chapter-637-div-637-l-19107">daz diz volc ein ander sach,</l>
					<l n="26" xml:id="chapter-637-div-637-l-19108">dar an in liebes vil geschach.</l>
					<l n="27" xml:id="chapter-637-div-637-l-19109">Gâwâne was ouch liep geschehen,</l>
					<l n="28" xml:id="chapter-637-div-637-l-19110">doch muoste er tougenlîche sehen</l>
					<l n="29" xml:id="chapter-637-div-637-l-19111">an die klâren herzoginne:</l>
					<l n="30" xml:id="chapter-637-div-637-l-19112">diu twanc sîns herzen sinne.</l>
				</div>
			</div>
			<div n="638" xml:id="chapter-638" type="chapter" data-level="1">
				<div xml:id="chapter-638-div-638" data-level="2">
					<l n="1" xml:id="chapter-638-div-638-l-19113">nû begunde ouch strûchen der tac,</l>
					<l n="2" xml:id="chapter-638-div-638-l-19114">daz sîn schîn vil nâch gelac</l>
					<l n="3" xml:id="chapter-638-div-638-l-19115">und daz man durch diu wolken sach,</l>
					<l n="4" xml:id="chapter-638-div-638-l-19116">des man der naht ze boten jach,</l>
					<l n="5" xml:id="chapter-638-div-638-l-19117">manegen stern, der balde gienc,</l>
					<l n="6" xml:id="chapter-638-div-638-l-19118">wande er der naht herberge vienc.</l>
					<l n="7" xml:id="chapter-638-div-638-l-19119">nâch der naht baniere</l>
					<l n="8" xml:id="chapter-638-div-638-l-19120">kom si selbe schiere.</l>
					<l n="9" xml:id="chapter-638-div-638-l-19121">manec tiuriu krône</l>
					<l n="10" xml:id="chapter-638-div-638-l-19122">was gehangen schône</l>
					<l n="11" xml:id="chapter-638-div-638-l-19123">alumme ûf den palas,</l>
					<l n="12" xml:id="chapter-638-div-638-l-19124">diu schiere wol bekerzet was.</l>
					<l n="13" xml:id="chapter-638-div-638-l-19125">ûf al die tische sunder</l>
					<l n="14" xml:id="chapter-638-div-638-l-19126">truoc man kerzen dar ein wunder.</l>
					<l n="15" xml:id="chapter-638-div-638-l-19127">dar zuo diu âventiure giht,</l>
					<l n="16" xml:id="chapter-638-div-638-l-19128">diu herzoginne wære sô lieht,</l>
					<l n="17" xml:id="chapter-638-div-638-l-19129">wære der kerzen keiniu brâht,</l>
					<l n="18" xml:id="chapter-638-div-638-l-19130">dâ wære doch ninder bî ir naht:</l>
					<l n="19" xml:id="chapter-638-div-638-l-19131">[ir blic wol selbe kunde tagen.</l>
					<l n="20" xml:id="chapter-638-div-638-l-19132">sus hôrte ich von der süezen sagen.]</l>
					<l n="21" xml:id="chapter-638-div-638-l-19133">man welle im unrehtes jehen,</l>
					<l n="22" xml:id="chapter-638-div-638-l-19134">sô habet ir selten ê gesehen</l>
					<l n="23" xml:id="chapter-638-div-638-l-19135">deheinen wirt sô vreuden rîch.</l>
					<l n="24" xml:id="chapter-638-div-638-l-19136">ez was den vreuden dâ gelîch:</l>
					<l n="25" xml:id="chapter-638-div-638-l-19137">alsus mit vreudehafter ger</l>
					<l n="26" xml:id="chapter-638-div-638-l-19138">die ritter dar, die vrouwen her</l>
					<l n="27" xml:id="chapter-638-div-638-l-19139">dicke an ein ander blicten.</l>
					<l n="28" xml:id="chapter-638-div-638-l-19140">die von der vremde erschricten,</l>
					<l n="29" xml:id="chapter-638-div-638-l-19141">werdent si immer heimlîcher baz,</l>
					<l n="30" xml:id="chapter-638-div-638-l-19142">daz sol ich lâzen âne haz.</l>
				</div>
			</div>
			<div n="639" xml:id="chapter-639" type="chapter" data-level="1">
				<div xml:id="chapter-639-div-639" data-level="2">
					<l n="1" xml:id="chapter-639-div-639-l-19143">ez ensî denne gar ein vrâz,</l>
					<l n="2" xml:id="chapter-639-div-639-l-19144">welt ir, si habent genuoc dâ gâz.</l>
					<l n="3" xml:id="chapter-639-div-639-l-19145">man truoc die tische gar her dan.</l>
					<l n="4" xml:id="chapter-639-div-639-l-19146">dô vrâcte mîn her Gâwân</l>
					<l n="5" xml:id="chapter-639-div-639-l-19147">um guote videlære.</l>
					<l n="6" xml:id="chapter-639-div-639-l-19148">ob der dâ keiner wære?</l>
					<l n="7" xml:id="chapter-639-div-639-l-19149">dâ was werder knappen vil,</l>
					<l n="8" xml:id="chapter-639-div-639-l-19150">wol gelêrt ûf seitspil.</l>
					<l n="9" xml:id="chapter-639-div-639-l-19151">ir enkeines kunst was doch sô ganz,</l>
					<l n="10" xml:id="chapter-639-div-639-l-19152">si enmüesten strîchen alden tanz:</l>
					<l n="11" xml:id="chapter-639-div-639-l-19153">niuwer tenze was dâ wênec vernomen,</l>
					<l n="12" xml:id="chapter-639-div-639-l-19154">der uns von Düringen vil ist komen.</l>
					<l n="13" xml:id="chapter-639-div-639-l-19155">nû danket es dem wirte:</l>
					<l n="14" xml:id="chapter-639-div-639-l-19156">ir vreude er si niht irte.</l>
					<l n="15" xml:id="chapter-639-div-639-l-19157">manec vrouwe wol gevar</l>
					<l n="16" xml:id="chapter-639-div-639-l-19158">giengen vür in tanzen dar.</l>
					<l n="17" xml:id="chapter-639-div-639-l-19159">sus wart ir tanz gezieret,</l>
					<l n="18" xml:id="chapter-639-div-639-l-19160">wol underparrieret</l>
					<l n="19" xml:id="chapter-639-div-639-l-19161">die ritter underz vrouwen her.</l>
					<l n="20" xml:id="chapter-639-div-639-l-19162">gein der riuwe kômen si ze wer.</l>
					<l n="21" xml:id="chapter-639-div-639-l-19163">ouch muoste man dâ schouwen</l>
					<l n="22" xml:id="chapter-639-div-639-l-19164">ie zwischen zwein vrouwen</l>
					<l n="23" xml:id="chapter-639-div-639-l-19165">einen klâren ritter gên.</l>
					<l n="24" xml:id="chapter-639-div-639-l-19166">man mohte vreude an in verstên:</l>
					<l n="25" xml:id="chapter-639-div-639-l-19167">swelh ritter phlac der sinne,</l>
					<l n="26" xml:id="chapter-639-div-639-l-19168">daz er dienest bôt nâch minne,</l>
					<l n="27" xml:id="chapter-639-div-639-l-19169">diu bete was urlouplîch.</l>
					<l n="28" xml:id="chapter-639-div-639-l-19170">die sorgen arm und die vreuden rîch</l>
					<l n="29" xml:id="chapter-639-div-639-l-19171">mit rede vertriben die stunde</l>
					<l n="30" xml:id="chapter-639-div-639-l-19172">gein manegem süezen munde.</l>
				</div>
			</div>
			<div n="640" xml:id="chapter-640" type="chapter" data-level="1">
				<div xml:id="chapter-640-div-640" data-level="2">
					<l n="1" xml:id="chapter-640-div-640-l-19173">Gâwân und Sangîve</l>
					<l n="2" xml:id="chapter-640-div-640-l-19174">und diu künegîn Arnîve</l>
					<l n="3" xml:id="chapter-640-div-640-l-19175">sâzen stille bî des tanzes schar.</l>
					<l n="4" xml:id="chapter-640-div-640-l-19176">diu herzoginne wol gevar</l>
					<l n="5" xml:id="chapter-640-div-640-l-19177">her um ze Gâwân sitzen gienc:</l>
					<l n="6" xml:id="chapter-640-div-640-l-19178">ir hant er in die sîne emphienc,</l>
					<l n="7" xml:id="chapter-640-div-640-l-19179">si sprâchen sus unde sô.</l>
					<l n="8" xml:id="chapter-640-div-640-l-19180">ir komens was er zuo zim vrô:</l>
					<l n="9" xml:id="chapter-640-div-640-l-19181">sîn riuwe smal und sîn vreude breit</l>
					<l n="10" xml:id="chapter-640-div-640-l-19182">wart dô. sus swant im al sîn leit.</l>
					<l n="11" xml:id="chapter-640-div-640-l-19183">was ir vreude am tanze grôz,</l>
					<l n="12" xml:id="chapter-640-div-640-l-19184">Gâwân noch minner hie verdrôz.</l>
					<l n="13" xml:id="chapter-640-div-640-l-19185">diu künegîn Arnîve sprach:</l>
					<l n="14" xml:id="chapter-640-div-640-l-19186">"herre, nû prüevet iuwer gemach.</l>
					<l n="15" xml:id="chapter-640-div-640-l-19187">ir soldet an disen stunden</l>
					<l n="16" xml:id="chapter-640-div-640-l-19188">ruowen ziuwern wunden.</l>
					<l n="17" xml:id="chapter-640-div-640-l-19189">hât sich diu herzogîn bewegen,</l>
					<l n="18" xml:id="chapter-640-div-640-l-19190">daz si iuwer wil mit decke phlegen</l>
					<l n="19" xml:id="chapter-640-div-640-l-19191">noch hînte geselleclîche?</l>
					<l n="20" xml:id="chapter-640-div-640-l-19192">diust helfe und râtes rîche."</l>
					<l n="21" xml:id="chapter-640-div-640-l-19193">Gâwân sprach: "des vrâget sie.</l>
					<l n="22" xml:id="chapter-640-div-640-l-19194">in iuwer beider gebote ich hie</l>
					<l n="23" xml:id="chapter-640-div-640-l-19195">gar bin." sus sprach diu herzogîn:</l>
					<l n="24" xml:id="chapter-640-div-640-l-19196">"er sol in mîner phlege sîn.</l>
					<l n="25" xml:id="chapter-640-div-640-l-19197">lât diz volc slâfen varn.</l>
					<l n="26" xml:id="chapter-640-div-640-l-19198">ich sol in hînte sô bewarn,</l>
					<l n="27" xml:id="chapter-640-div-640-l-19199">daz sîn nie vriundîn baz gephlac.</l>
					<l n="28" xml:id="chapter-640-div-640-l-19200">Flôranden von Itolac</l>
					<l n="29" xml:id="chapter-640-div-640-l-19201">und den herzogen von Gôwerzîn</l>
					<l n="30" xml:id="chapter-640-div-640-l-19202">lât in der ritter phlege sîn."</l>
				</div>
			</div>
			<div n="641" xml:id="chapter-641" type="chapter" data-level="1">
				<div xml:id="chapter-641-div-641" data-level="2">
					<l n="1" xml:id="chapter-641-div-641-l-19203">dar nâch schiere ein ende nam der tanz:</l>
					<l n="2" xml:id="chapter-641-div-641-l-19204">juncvrouwen mit varwen glanz</l>
					<l n="3" xml:id="chapter-641-div-641-l-19205">sâzen dort unde hie,</l>
					<l n="4" xml:id="chapter-641-div-641-l-19206">die ritter sâzen zwischen sie.</l>
					<l n="5" xml:id="chapter-641-div-641-l-19207">des vreude sich an sorgen rach,</l>
					<l n="6" xml:id="chapter-641-div-641-l-19208">swer dâ nâch werder minne sprach,</l>
					<l n="7" xml:id="chapter-641-div-641-l-19209">ob er vant süeziu gegenwort.</l>
					<l n="8" xml:id="chapter-641-div-641-l-19210">von dem wirte wart gehôrt,</l>
					<l n="9" xml:id="chapter-641-div-641-l-19211">man soldez trinken vür in tragen.</l>
					<l n="10" xml:id="chapter-641-div-641-l-19212">daz mohten werbære klagen:</l>
					<l n="11" xml:id="chapter-641-div-641-l-19213">der wirt warp mit den gesten.</l>
					<l n="12" xml:id="chapter-641-div-641-l-19214">in kunde ouch minne lesten:</l>
					<l n="13" xml:id="chapter-641-div-641-l-19215">ir sitzen dûhte in gar ze lanc.</l>
					<l n="14" xml:id="chapter-641-div-641-l-19216">sîn herze ouch werdiu minne twanc.</l>
					<l n="15" xml:id="chapter-641-div-641-l-19217">daz trinken gap in urloup.</l>
					<l n="16" xml:id="chapter-641-div-641-l-19218">manegen kerzînen schoup</l>
					<l n="17" xml:id="chapter-641-div-641-l-19219">truogen knappen vor den rittern dan.</l>
					<l n="18" xml:id="chapter-641-div-641-l-19220">dô bevalh mîn her Gâwân</l>
					<l n="19" xml:id="chapter-641-div-641-l-19221">dise zwêne geste in allen.</l>
					<l n="20" xml:id="chapter-641-div-641-l-19222">daz muoste in wol gevallen.</l>
					<l n="21" xml:id="chapter-641-div-641-l-19223">Lischois und Flôrant</l>
					<l n="22" xml:id="chapter-641-div-641-l-19224">vuoren slâfen al zehant.</l>
					<l n="23" xml:id="chapter-641-div-641-l-19225">diu herzogîn was sô bedâht,</l>
					<l n="24" xml:id="chapter-641-div-641-l-19226">diu sprach, si gunde in guoter naht.</l>
					<l n="25" xml:id="chapter-641-div-641-l-19227">dô vuor ouch al der vrouwen schar,</l>
					<l n="26" xml:id="chapter-641-div-641-l-19228">dâ si gemaches nâmen war:</l>
					<l n="27" xml:id="chapter-641-div-641-l-19229">ir nîgens si begunden</l>
					<l n="28" xml:id="chapter-641-div-641-l-19230">mit zuht, die si wol kunden.</l>
					<l n="29" xml:id="chapter-641-div-641-l-19231">Sangîve und Itonjê</l>
					<l n="30" xml:id="chapter-641-div-641-l-19232">vuoren dan, als tet ouch Kundrîê.</l>
				</div>
			</div>
			<div n="642" xml:id="chapter-642" type="chapter" data-level="1">
				<div xml:id="chapter-642-div-642" data-level="2">
					<l n="1" xml:id="chapter-642-div-642-l-19233">Bêne und Arnîve dô</l>
					<l n="2" xml:id="chapter-642-div-642-l-19234">schuofen, daz ez stuont alsô,</l>
					<l n="3" xml:id="chapter-642-div-642-l-19235">dâ von der wirt gemach erleit.</l>
					<l n="4" xml:id="chapter-642-div-642-l-19236">diu herzogîn daz niht vermeit,</l>
					<l n="5" xml:id="chapter-642-div-642-l-19237">dâ enwære ir helfe nâhe bî.</l>
					<l n="6" xml:id="chapter-642-div-642-l-19238">Gâwânen vuorten dise drî</l>
					<l n="7" xml:id="chapter-642-div-642-l-19239">mit in dan durch sîn gemach.</l>
					<l n="8" xml:id="chapter-642-div-642-l-19240">in einer kemenâten er ersach</l>
					<l n="9" xml:id="chapter-642-div-642-l-19241">zwei bette sunder ligen.</l>
					<l n="10" xml:id="chapter-642-div-642-l-19242">nû wirt iu gar von mir verswigen,</l>
					<l n="11" xml:id="chapter-642-div-642-l-19243">wie diu gehêret wæren:</l>
					<l n="12" xml:id="chapter-642-div-642-l-19244">ez næhet andern mæren.</l>
					<l n="13" xml:id="chapter-642-div-642-l-19245">Arnîve zer herzoginne sprach:</l>
					<l n="14" xml:id="chapter-642-div-642-l-19246">"nû sult ir schaffen guot gemach</l>
					<l n="15" xml:id="chapter-642-div-642-l-19247">disem ritter, den ir brâhtet her.</l>
					<l n="16" xml:id="chapter-642-div-642-l-19248">ob der helfe an iu ger,</l>
					<l n="17" xml:id="chapter-642-div-642-l-19249">iuwer helfe habet ir êre.</l>
					<l n="18" xml:id="chapter-642-div-642-l-19250">ich ensage iu nû niht mêre,</l>
					<l n="19" xml:id="chapter-642-div-642-l-19251">wan daz sîne wunden</l>
					<l n="20" xml:id="chapter-642-div-642-l-19252">mit kunst sô sint gebunden,</l>
					<l n="21" xml:id="chapter-642-div-642-l-19253">er möhte nû wol wâpen tragen.</l>
					<l n="22" xml:id="chapter-642-div-642-l-19254">doch sult ir sînen kummer klagen:</l>
					<l n="23" xml:id="chapter-642-div-642-l-19255">ob ir im senftet, daz ist guot.</l>
					<l n="24" xml:id="chapter-642-div-642-l-19256">lêret ir in hôhen muot,</l>
					<l n="25" xml:id="chapter-642-div-642-l-19257">des muge wir alle geniezen:</l>
					<l n="26" xml:id="chapter-642-div-642-l-19258">nû lâts iuch niht verdriezen."</l>
					<l n="27" xml:id="chapter-642-div-642-l-19259">diu künegîn Arnîve gienc,</l>
					<l n="28" xml:id="chapter-642-div-642-l-19260">dô si ze hove urloup emphienc:</l>
					<l n="29" xml:id="chapter-642-div-642-l-19261">Bêne ein lieht vor ir truoc dan.</l>
					<l n="30" xml:id="chapter-642-div-642-l-19262">die tür beslôz her Gâwân.</l>
				</div>
			</div>
			<div n="643" xml:id="chapter-643" type="chapter" data-level="1">
				<div xml:id="chapter-643-div-643" data-level="2">
					<l n="1" xml:id="chapter-643-div-643-l-19263">kunnen si zwei nû minne steln,</l>
					<l n="2" xml:id="chapter-643-div-643-l-19264">daz mac ich unsanfte heln.</l>
					<l n="3" xml:id="chapter-643-div-643-l-19265">ich sage vil lîhte, daz dâ geschach,</l>
					<l n="4" xml:id="chapter-643-div-643-l-19266">wan daz man dem unvuoge ie jach,</l>
					<l n="5" xml:id="chapter-643-div-643-l-19267">der verholniu mære machte breit.</l>
					<l n="6" xml:id="chapter-643-div-643-l-19268">ez ist ouch noch den höveschen leit:</l>
					<l n="7" xml:id="chapter-643-div-643-l-19269">ouch unsæleget er sich dâ mite.</l>
					<l n="8" xml:id="chapter-643-div-643-l-19270">zuht sî des slôz ob minne site.</l>
					<l n="9" xml:id="chapter-643-div-643-l-19271">nû vuocte diu strenge minne</l>
					<l n="10" xml:id="chapter-643-div-643-l-19272">und diu klâre herzoginne,</l>
					<l n="11" xml:id="chapter-643-div-643-l-19273">daz Gâwâns vreude was verzert.</l>
					<l n="12" xml:id="chapter-643-div-643-l-19274">er wære immer ungewert</l>
					<l n="13" xml:id="chapter-643-div-643-l-19275">sunder âmîen.</l>
					<l n="14" xml:id="chapter-643-div-643-l-19276">die philosophîen</l>
					<l n="15" xml:id="chapter-643-div-643-l-19277">und alle, die ie gesâzen,</l>
					<l n="16" xml:id="chapter-643-div-643-l-19278">dâ si starke liste mâzen,</l>
					<l n="17" xml:id="chapter-643-div-643-l-19279">Kankor und Têbit</l>
					<l n="18" xml:id="chapter-643-div-643-l-19280">unde Trebuchet der smit,</l>
					<l n="19" xml:id="chapter-643-div-643-l-19281">der Frimutels swert ergruop,</l>
					<l n="20" xml:id="chapter-643-div-643-l-19282">dâ von sich starkez wunder huop,</l>
					<l n="21" xml:id="chapter-643-div-643-l-19283">dar zuo al der arzâte kunst,</l>
					<l n="22" xml:id="chapter-643-div-643-l-19284">ob si im trüegen guote gunst,</l>
					<l n="23" xml:id="chapter-643-div-643-l-19285">mit temperîe ûz würze kraft,</l>
					<l n="24" xml:id="chapter-643-div-643-l-19286">âne wîplîch geselleschaft</l>
					<l n="25" xml:id="chapter-643-div-643-l-19287">sô müeste er sîne scharphe nôt</l>
					<l n="26" xml:id="chapter-643-div-643-l-19288">hân brâht unz an den sûren tôt.</l>
					<l n="27" xml:id="chapter-643-div-643-l-19289">ich wil iuz mære machen kurz.</l>
					<l n="28" xml:id="chapter-643-div-643-l-19290">er vant die rehten hirzwurz,</l>
					<l n="29" xml:id="chapter-643-div-643-l-19291">diu im half, daz er genas,</l>
					<l n="30" xml:id="chapter-643-div-643-l-19292">sô daz im arges niht enwas:</l>
				</div>
			</div>
			<div n="644" xml:id="chapter-644" type="chapter" data-level="1">
				<div xml:id="chapter-644-div-644" data-level="2">
					<l n="1" xml:id="chapter-644-div-644-l-19293">diu wurz was bî dem blanken brûn.</l>
					<l n="2" xml:id="chapter-644-div-644-l-19294">muoterhalp der Bertûn,</l>
					<l n="3" xml:id="chapter-644-div-644-l-19295">Gâwân fil li roi Lôt,</l>
					<l n="4" xml:id="chapter-644-div-644-l-19296">süezer senfte vür sûre nôt</l>
					<l n="5" xml:id="chapter-644-div-644-l-19297">er mit werder helfe phlac</l>
					<l n="6" xml:id="chapter-644-div-644-l-19298">helfeclîche unz an den tac.</l>
					<l n="7" xml:id="chapter-644-div-644-l-19299">sîn helfe was doch sô gedigen,</l>
					<l n="8" xml:id="chapter-644-div-644-l-19300">daz ez al daz volc was verswigen.</l>
					<l n="9" xml:id="chapter-644-div-644-l-19301">sît nam er mit vreuden war</l>
					<l n="10" xml:id="chapter-644-div-644-l-19302">al der ritter und der vrouwen gar,</l>
					<l n="11" xml:id="chapter-644-div-644-l-19303">sô daz ir trûren vil nâch verdarp.</l>
					<l n="12" xml:id="chapter-644-div-644-l-19304">nû hœrt ouch, wie der knappe warp,</l>
					<l n="13" xml:id="chapter-644-div-644-l-19305">den Gâwân hête gesant</l>
					<l n="14" xml:id="chapter-644-div-644-l-19306">hin ze Löver in daz lant,</l>
					<l n="15" xml:id="chapter-644-div-644-l-19307">ze Bems bî der Korkâ.</l>
					<l n="16" xml:id="chapter-644-div-644-l-19308">der künec Artûs was aldâ</l>
					<l n="17" xml:id="chapter-644-div-644-l-19309">und des wîp, diu künegîn,</l>
					<l n="18" xml:id="chapter-644-div-644-l-19310">und maneger vrouwen liehter schîn</l>
					<l n="19" xml:id="chapter-644-div-644-l-19311">und der werden massenîe ein vluot.</l>
					<l n="20" xml:id="chapter-644-div-644-l-19312">nû hœrt ouch, wie der knappe tuot.</l>
					<l n="21" xml:id="chapter-644-div-644-l-19313">diz was eines morgens vruo:</l>
					<l n="22" xml:id="chapter-644-div-644-l-19314">sîner botschefte greif er zuo.</l>
					<l n="23" xml:id="chapter-644-div-644-l-19315">diu künegîn zer kappeln was,</l>
					<l n="24" xml:id="chapter-644-div-644-l-19316">an ir venje si den salter las,</l>
					<l n="25" xml:id="chapter-644-div-644-l-19317">der knappe vür si kniete.</l>
					<l n="26" xml:id="chapter-644-div-644-l-19318">er bôt ir vreuden miete:</l>
					<l n="27" xml:id="chapter-644-div-644-l-19319">einen brief si nam ûz sîner hant,</l>
					<l n="28" xml:id="chapter-644-div-644-l-19320">dar an si geschriben vant</l>
					<l n="29" xml:id="chapter-644-div-644-l-19321">schrift, die si bekande.</l>
					<l n="30" xml:id="chapter-644-div-644-l-19322">ê sînen herren nande</l>
				</div>
			</div>
			<div n="645" xml:id="chapter-645" type="chapter" data-level="1">
				<div xml:id="chapter-645-div-645" data-level="2">
					<l n="1" xml:id="chapter-645-div-645-l-19323">der knappe, den si knien dâ sach,</l>
					<l n="2" xml:id="chapter-645-div-645-l-19324">diu künegîn zem brieve sprach:</l>
					<l n="3" xml:id="chapter-645-div-645-l-19325">"ô wol der hant, diu dich schreip!</l>
					<l n="4" xml:id="chapter-645-div-645-l-19326">âne sorge ich nie beleip</l>
					<l n="5" xml:id="chapter-645-div-645-l-19327">sît des tages, daz ich sach</l>
					<l n="6" xml:id="chapter-645-div-645-l-19328">die hant, von der diu schrift geschach."</l>
					<l n="7" xml:id="chapter-645-div-645-l-19329">si weinde sêre und was doch vrô.</l>
					<l n="8" xml:id="chapter-645-div-645-l-19330">hin zem knappen sprach si dô:</l>
					<l n="9" xml:id="chapter-645-div-645-l-19331">"dû bist Gâwânes kneht."</l>
					<l n="10" xml:id="chapter-645-div-645-l-19332">"jâ, vrouwe! der enbiutet iu sîn reht,</l>
					<l n="11" xml:id="chapter-645-div-645-l-19333">dienstlîche triuwe âne allen wanc</l>
					<l n="12" xml:id="chapter-645-div-645-l-19334">und dâ bî sîne vreude kranc,</l>
					<l n="13" xml:id="chapter-645-div-645-l-19335">ir enwelt im vreude machen hôch.</l>
					<l n="14" xml:id="chapter-645-div-645-l-19336">sô kummerlîch ez sich gezôch</l>
					<l n="15" xml:id="chapter-645-div-645-l-19337">nie um al sîn êre.</l>
					<l n="16" xml:id="chapter-645-div-645-l-19338">vrouwe, er enbiutet iu mêre,</l>
					<l n="17" xml:id="chapter-645-div-645-l-19339">daz er mit werden vreuden lebe,</l>
					<l n="18" xml:id="chapter-645-div-645-l-19340">und vreischet er iuwers trôstes gebe.</l>
					<l n="19" xml:id="chapter-645-div-645-l-19341">ir muget wol an dem brieve sehen</l>
					<l n="20" xml:id="chapter-645-div-645-l-19342">mêr, denne ichs iu künne jehen."</l>
					<l n="21" xml:id="chapter-645-div-645-l-19343">si sprach: "ich hân vür wâr erkant,</l>
					<l n="22" xml:id="chapter-645-div-645-l-19344">durch was dû zuo mir bist gesant.</l>
					<l n="23" xml:id="chapter-645-div-645-l-19345">ich tuon im werden dienest dar</l>
					<l n="24" xml:id="chapter-645-div-645-l-19346">mit wünneclîcher vrouwen schar,</l>
					<l n="25" xml:id="chapter-645-div-645-l-19347">die vür wâr bî mîner zît</l>
					<l n="26" xml:id="chapter-645-div-645-l-19348">an prîse vor ûz hânt den strît.</l>
					<l n="27" xml:id="chapter-645-div-645-l-19349">âne Parzivâles wîp</l>
					<l n="28" xml:id="chapter-645-div-645-l-19350">und âne Orgelûsen lîp</l>
					<l n="29" xml:id="chapter-645-div-645-l-19351">sô enerkenne ich ûf der erde</l>
					<l n="30" xml:id="chapter-645-div-645-l-19352">bî toufe keine sô werde.</l>
				</div>
			</div>
			<div n="646" xml:id="chapter-646" type="chapter" data-level="1">
				<div xml:id="chapter-646-div-646" data-level="2">
					<l n="1" xml:id="chapter-646-div-646-l-19353">daz Gâwân von Artûse reit,</l>
					<l n="2" xml:id="chapter-646-div-646-l-19354">sît hât sorge unde leit</l>
					<l n="3" xml:id="chapter-646-div-646-l-19355">mit krache ûf mich geleget ir vlîz.</l>
					<l n="4" xml:id="chapter-646-div-646-l-19356">mir sagete Meljanz von Lîz,</l>
					<l n="5" xml:id="chapter-646-div-646-l-19357">er sæhe in sît ze Barbigôl.</l>
					<l n="6" xml:id="chapter-646-div-646-l-19358">ouwî", sprach si, "Plimizôl,</l>
					<l n="7" xml:id="chapter-646-div-646-l-19359">daz dich mîn ouge ie gesach!</l>
					<l n="8" xml:id="chapter-646-div-646-l-19360">waz mir doch leides dâ geschach!</l>
					<l n="9" xml:id="chapter-646-div-646-l-19361">Kunnewâre de Lalant</l>
					<l n="10" xml:id="chapter-646-div-646-l-19362">wart mir nimmer mêr bekant,</l>
					<l n="11" xml:id="chapter-646-div-646-l-19363">mîn süeziu werdiu gespil.</l>
					<l n="12" xml:id="chapter-646-div-646-l-19364">tavelrunder wart dâ vil</l>
					<l n="13" xml:id="chapter-646-div-646-l-19365">mit rede ir reht gebrochen.</l>
					<l n="14" xml:id="chapter-646-div-646-l-19366">vünftehalp jâr und sehs wochen</l>
					<l n="15" xml:id="chapter-646-div-646-l-19367">ist, daz der werde Parzivâl</l>
					<l n="16" xml:id="chapter-646-div-646-l-19368">von dem Plimizôl nâch dem grâl</l>
					<l n="17" xml:id="chapter-646-div-646-l-19369">reit. dô kêrte ouch Gâwân</l>
					<l n="18" xml:id="chapter-646-div-646-l-19370">gein Askalûn, der werde man.</l>
					<l n="19" xml:id="chapter-646-div-646-l-19371">Jeschûte und Ekubâ</l>
					<l n="20" xml:id="chapter-646-div-646-l-19372">schieden sich von mir aldâ.</l>
					<l n="21" xml:id="chapter-646-div-646-l-19373">grôz jâmer nâch der werden diet</l>
					<l n="22" xml:id="chapter-646-div-646-l-19374">mich sît von stæten vreuden schiet."</l>
					<l n="23" xml:id="chapter-646-div-646-l-19375">diu künegîn trûrens vil verjach.</l>
					<l n="24" xml:id="chapter-646-div-646-l-19376">hin zem knappen si dô sprach:</l>
					<l n="25" xml:id="chapter-646-div-646-l-19377">"nû volge mîner lêre.</l>
					<l n="26" xml:id="chapter-646-div-646-l-19378">verholne von mir kêre,</l>
					<l n="27" xml:id="chapter-646-div-646-l-19379">unz sich erhebe hôch der tac,</l>
					<l n="28" xml:id="chapter-646-div-646-l-19380">daz daz volc ze hove wesen mac,</l>
					<l n="29" xml:id="chapter-646-div-646-l-19381">ritter, sarjande,</l>
					<l n="30" xml:id="chapter-646-div-646-l-19382">diu grôze mahinande.</l>
				</div>
			</div>
			<div n="647" xml:id="chapter-647" type="chapter" data-level="1">
				<div xml:id="chapter-647-div-647" data-level="2">
					<l n="1" xml:id="chapter-647-div-647-l-19383">ûf den hof dû balde drabe.</l>
					<l n="2" xml:id="chapter-647-div-647-l-19384">enruoche, ob dîn runzît iemen habe:</l>
					<l n="3" xml:id="chapter-647-div-647-l-19385">dâ von soltû balde gên,</l>
					<l n="4" xml:id="chapter-647-div-647-l-19386">aldâ die werden ritter stên.</l>
					<l n="5" xml:id="chapter-647-div-647-l-19387">die vrâgent dich âventiure:</l>
					<l n="6" xml:id="chapter-647-div-647-l-19388">als dû gâhes ûz einem viure,</l>
					<l n="7" xml:id="chapter-647-div-647-l-19389">gebâre mit rede und ouch mit siten.</l>
					<l n="8" xml:id="chapter-647-div-647-l-19390">von in vil kûme wirt gebiten</l>
					<l n="9" xml:id="chapter-647-div-647-l-19391">waz dû mære bringes:</l>
					<l n="10" xml:id="chapter-647-div-647-l-19392">waz wirret, ob dû dich dringes</l>
					<l n="11" xml:id="chapter-647-div-647-l-19393">durchz volc unz an den rehten wirt?</l>
					<l n="12" xml:id="chapter-647-div-647-l-19394">der gein dir grüezen niht verbirt,</l>
					<l n="13" xml:id="chapter-647-div-647-l-19395">disen brief gip im in die hant,</l>
					<l n="14" xml:id="chapter-647-div-647-l-19396">dar an er schiere hât erkant</l>
					<l n="15" xml:id="chapter-647-div-647-l-19397">dîniu mære und dîns herren ger.</l>
					<l n="16" xml:id="chapter-647-div-647-l-19398">des ist er mit der volge wer.</l>
					<l n="17" xml:id="chapter-647-div-647-l-19399">noch mêr wil ich lêren dich:</l>
					<l n="18" xml:id="chapter-647-div-647-l-19400">offenlîche soltû sprechen mich,</l>
					<l n="19" xml:id="chapter-647-div-647-l-19401">dâ ich und ander vrouwen</l>
					<l n="20" xml:id="chapter-647-div-647-l-19402">dich hœren unde schouwen.</l>
					<l n="21" xml:id="chapter-647-div-647-l-19403">dâ wirp um uns, als dû wol kans,</l>
					<l n="22" xml:id="chapter-647-div-647-l-19404">ob dû dînem herren guotes gans.</l>
					<l n="23" xml:id="chapter-647-div-647-l-19405">und sage mir, wâ ist Gâwân?"</l>
					<l n="24" xml:id="chapter-647-div-647-l-19406">der knappe sprach: "daz wirt verlân.</l>
					<l n="25" xml:id="chapter-647-div-647-l-19407">ich sage iu niht, wâ mîn herre sî.</l>
					<l n="26" xml:id="chapter-647-div-647-l-19408">welt ir, er belîbet vreuden bî."</l>
					<l n="27" xml:id="chapter-647-div-647-l-19409">der knappe was ir râtes vrô:</l>
					<l n="28" xml:id="chapter-647-div-647-l-19410">von der künegîn er dô</l>
					<l n="29" xml:id="chapter-647-div-647-l-19411">schiet, als ir wol habet vernomen,</l>
					<l n="30" xml:id="chapter-647-div-647-l-19412">und kom ouch, als er solde komen,</l>
				</div>
			</div>
			<div n="648" xml:id="chapter-648" type="chapter" data-level="1">
				<div xml:id="chapter-648-div-648" data-level="2">
					<l n="1" xml:id="chapter-648-div-648-l-19413">rehte um den mitten morgen.</l>
					<l n="2" xml:id="chapter-648-div-648-l-19414">offenlîche und unverborgen</l>
					<l n="3" xml:id="chapter-648-div-648-l-19415">ûf den hof der knappe reit.</l>
					<l n="4" xml:id="chapter-648-div-648-l-19416">die höveschen pruovten sîniu kleit</l>
					<l n="5" xml:id="chapter-648-div-648-l-19417">wol nâch knappelîchen siten.</l>
					<l n="6" xml:id="chapter-648-div-648-l-19418">ze beiden sîten was versniten</l>
					<l n="7" xml:id="chapter-648-div-648-l-19419">daz ors mit sporn sêre.</l>
					<l n="8" xml:id="chapter-648-div-648-l-19420">nâch der künegîn lêre</l>
					<l n="9" xml:id="chapter-648-div-648-l-19421">er balde von dem orse spranc.</l>
					<l n="10" xml:id="chapter-648-div-648-l-19422">um in huop sich grôz gedranc:</l>
					<l n="11" xml:id="chapter-648-div-648-l-19423">kappe, swert unde sporn</l>
					<l n="12" xml:id="chapter-648-div-648-l-19424">undz ors, wurden diu verlorn,</l>
					<l n="13" xml:id="chapter-648-div-648-l-19425">dâ kêrte er sich wênec an.</l>
					<l n="14" xml:id="chapter-648-div-648-l-19426">der knappe huop sich balde dan,</l>
					<l n="15" xml:id="chapter-648-div-648-l-19427">dâ die werden ritter stuonden,</l>
					<l n="16" xml:id="chapter-648-div-648-l-19428">die vrâgen in begunden</l>
					<l n="17" xml:id="chapter-648-div-648-l-19429">von âventiue mære.</l>
					<l n="18" xml:id="chapter-648-div-648-l-19430">si jehent, daz reht dâ wære,</l>
					<l n="19" xml:id="chapter-648-div-648-l-19431">ze hove az weder wîp noch man,</l>
					<l n="20" xml:id="chapter-648-div-648-l-19432">ê der hof sîn reht gewan,</l>
					<l n="21" xml:id="chapter-648-div-648-l-19433">âventiur sô werdeclîch,</l>
					<l n="22" xml:id="chapter-648-div-648-l-19434">diu âventiure wære gelîch.</l>
					<l n="23" xml:id="chapter-648-div-648-l-19435">der knappe sprach: "ich ensage iu niht.</l>
					<l n="24" xml:id="chapter-648-div-648-l-19436">mîn unmuoze mir des giht.</l>
					<l n="25" xml:id="chapter-648-div-648-l-19437">daz sult ir mir durch zuht vertragen</l>
					<l n="26" xml:id="chapter-648-div-648-l-19438">und ruocht mir von dem künege sagen:</l>
					<l n="27" xml:id="chapter-648-div-648-l-19439">den hete ich gerne gesprochen ê.</l>
					<l n="28" xml:id="chapter-648-div-648-l-19440">mir tuot mîn unmuoze wê.</l>
					<l n="29" xml:id="chapter-648-div-648-l-19441">ir vreischt wol, waz ich mære sage:</l>
					<l n="30" xml:id="chapter-648-div-648-l-19442">got lêre iuch helfe und kummers klage."</l>
				</div>
			</div>
			<div n="649" xml:id="chapter-649" type="chapter" data-level="1">
				<div xml:id="chapter-649-div-649" data-level="2">
					<l n="1" xml:id="chapter-649-div-649-l-19443">diu botschaft den knappen twanc,</l>
					<l n="2" xml:id="chapter-649-div-649-l-19444">daz er enruochte, wer in dranc,</l>
					<l n="3" xml:id="chapter-649-div-649-l-19445">unz in der künec selbe sach,</l>
					<l n="4" xml:id="chapter-649-div-649-l-19446">der sîn grüezen gein im sprach.</l>
					<l n="5" xml:id="chapter-649-div-649-l-19447">der knappe gap im einen brief,</l>
					<l n="6" xml:id="chapter-649-div-649-l-19448">der Artûse in sîn herze rief,</l>
					<l n="7" xml:id="chapter-649-div-649-l-19449">dô er von im wart gelesen,</l>
					<l n="8" xml:id="chapter-649-div-649-l-19450">dô muoste er bî beiden wesen,</l>
					<l n="9" xml:id="chapter-649-div-649-l-19451">daz eine was vreude undz ander klage.</l>
					<l n="10" xml:id="chapter-649-div-649-l-19452">er sprach: "wol disem süezen tage,</l>
					<l n="11" xml:id="chapter-649-div-649-l-19453">bî des liehte ich hân vernomen,</l>
					<l n="12" xml:id="chapter-649-div-649-l-19454">mir sint diu wâren mære komen</l>
					<l n="13" xml:id="chapter-649-div-649-l-19455">um mîner werden swester sun.</l>
					<l n="14" xml:id="chapter-649-div-649-l-19456">kan ich manlîch dienest tuon,</l>
					<l n="15" xml:id="chapter-649-div-649-l-19457">durch sippe und durch geselleschaft,</l>
					<l n="16" xml:id="chapter-649-div-649-l-19458">ob triuwe an mir gewan ie kraft,</l>
					<l n="17" xml:id="chapter-649-div-649-l-19459">sô leiste ich, daz mir Gâwân</l>
					<l n="18" xml:id="chapter-649-div-649-l-19460">hât enboten, ob ich kan."</l>
					<l n="19" xml:id="chapter-649-div-649-l-19461">hin zem knappen sprach er dô:</l>
					<l n="20" xml:id="chapter-649-div-649-l-19462">"nu sage mir, ist Gâwân vrô?"</l>
					<l n="21" xml:id="chapter-649-div-649-l-19463">"jâ, herre, ob ir wellet,</l>
					<l n="22" xml:id="chapter-649-div-649-l-19464">zer vreude er sich gesellet"</l>
					<l n="23" xml:id="chapter-649-div-649-l-19465">sus sprach der knappe wîse.</l>
					<l n="24" xml:id="chapter-649-div-649-l-19466">"er schiede gar von prîse,</l>
					<l n="25" xml:id="chapter-649-div-649-l-19467">ob ir in liezet under wegen:</l>
					<l n="26" xml:id="chapter-649-div-649-l-19468">wer solde ouch dâ bî vreuden phlegen?</l>
					<l n="27" xml:id="chapter-649-div-649-l-19469">iuwer trôst im zucket vreude enbor:</l>
					<l n="28" xml:id="chapter-649-div-649-l-19470">unz ûzerhalp der riuwe tor</l>
					<l n="29" xml:id="chapter-649-div-649-l-19471">von sînem herzen kummer jaget,</l>
					<l n="30" xml:id="chapter-649-div-649-l-19472">daz ir an im iht sît verzaget,</l>
				</div>
			</div>
			<div n="650" xml:id="chapter-650" type="chapter" data-level="1">
				<div xml:id="chapter-650-div-650" data-level="2">
					<l n="1" xml:id="chapter-650-div-650-l-19473">mîn herre enbôt sîn dienst dâ her</l>
					<l n="2" xml:id="chapter-650-div-650-l-19474">der künegîn, ouch ist sîn ger,</l>
					<l n="3" xml:id="chapter-650-div-650-l-19475">daz al der tavelrunder schar</l>
					<l n="4" xml:id="chapter-650-div-650-l-19476">sînes dienstes nemen war,</l>
					<l n="5" xml:id="chapter-650-div-650-l-19477">daz si an triuwe denken</l>
					<l n="6" xml:id="chapter-650-div-650-l-19478">und im vreude niht verkrenken,</l>
					<l n="7" xml:id="chapter-650-div-650-l-19479">sô daz si iu komen râten."</l>
					<l n="8" xml:id="chapter-650-div-650-l-19480">al die werden des dâ bâten.</l>
					<l n="9" xml:id="chapter-650-div-650-l-19481">Artûs sprach: "trûtgeselle mîn,</l>
					<l n="10" xml:id="chapter-650-div-650-l-19482">trac disen brief der künegîn,</l>
					<l n="11" xml:id="chapter-650-div-650-l-19483">lâz si dran lesen unde sagen,</l>
					<l n="12" xml:id="chapter-650-div-650-l-19484">wes wir uns vreuen und waz wir klagen.</l>
					<l n="13" xml:id="chapter-650-div-650-l-19485">daz der künec Gramoflanz</l>
					<l n="14" xml:id="chapter-650-div-650-l-19486">hôchvart mit lôsheite ganz</l>
					<l n="15" xml:id="chapter-650-div-650-l-19487">gein mînem künne bieten kan!</l>
					<l n="16" xml:id="chapter-650-div-650-l-19488">er wænt, mîn neve Gâwân</l>
					<l n="17" xml:id="chapter-650-div-650-l-19489">sî Zidegast, den er sluoc,</l>
					<l n="18" xml:id="chapter-650-div-650-l-19490">dâ von er kummers hât genuoc.</l>
					<l n="19" xml:id="chapter-650-div-650-l-19491">ich sol im kummer mêren</l>
					<l n="20" xml:id="chapter-650-div-650-l-19492">und niuwen site lêren."</l>
					<l n="21" xml:id="chapter-650-div-650-l-19493">der knappe kom gegangen,</l>
					<l n="22" xml:id="chapter-650-div-650-l-19494">dâ er wart wol emphangen.</l>
					<l n="23" xml:id="chapter-650-div-650-l-19495">er gap der künegîn den brief.</l>
					<l n="24" xml:id="chapter-650-div-650-l-19496">des manec ouge über lief,</l>
					<l n="25" xml:id="chapter-650-div-650-l-19497">dô ir süezer munt gelas</l>
					<l n="26" xml:id="chapter-650-div-650-l-19498">al, daz dar an geschriben was,</l>
					<l n="27" xml:id="chapter-650-div-650-l-19499">Gâwâns klage und werben.</l>
					<l n="28" xml:id="chapter-650-div-650-l-19500">dô enliez ouch niht verderben</l>
					<l n="29" xml:id="chapter-650-div-650-l-19501">der knappe zal den vrouwen warp,</l>
					<l n="30" xml:id="chapter-650-div-650-l-19502">dar an sîn kunst niht verdarp.</l>
				</div>
			</div>
			<div n="651" xml:id="chapter-651" type="chapter" data-level="1">
				<div xml:id="chapter-651-div-651" data-level="2">
					<l n="1" xml:id="chapter-651-div-651-l-19503">Gâwâns mâc, der rîche</l>
					<l n="2" xml:id="chapter-651-div-651-l-19504">Artûs warp herzenlîche</l>
					<l n="3" xml:id="chapter-651-div-651-l-19505">zer massenîe dise vart.</l>
					<l n="4" xml:id="chapter-651-div-651-l-19506">vor sûmen hete ouch sich bewart</l>
					<l n="5" xml:id="chapter-651-div-651-l-19507">Ginôver, diu kurteise</l>
					<l n="6" xml:id="chapter-651-div-651-l-19508">warp zen vrouwen dise stolzen reise.</l>
					<l n="7" xml:id="chapter-651-div-651-l-19509">Keie sprach in sînem zorn:</l>
					<l n="8" xml:id="chapter-651-div-651-l-19510">"wart aber ie sô werder man geborn,</l>
					<l n="9" xml:id="chapter-651-div-651-l-19511">getorste ich des gelouben hân,</l>
					<l n="10" xml:id="chapter-651-div-651-l-19512">sô von Norwæge Gâwân,</l>
					<l n="11" xml:id="chapter-651-div-651-l-19513">ziu dar nâher! holt in dâ!</l>
					<l n="12" xml:id="chapter-651-div-651-l-19514">sôst er lîhte anderswâ.</l>
					<l n="13" xml:id="chapter-651-div-651-l-19515">wil er wenken als ein eichorn,</l>
					<l n="14" xml:id="chapter-651-div-651-l-19516">ir muget in schiere hân verlorn."</l>
					<l n="15" xml:id="chapter-651-div-651-l-19517">der knappe sprach zer künegîn:</l>
					<l n="16" xml:id="chapter-651-div-651-l-19518">"vrouwe, gein dem herren mîn</l>
					<l n="17" xml:id="chapter-651-div-651-l-19519">muoz ich balde kêren:</l>
					<l n="18" xml:id="chapter-651-div-651-l-19520">werpt sîn dinc nâch iuwern êren."</l>
					<l n="19" xml:id="chapter-651-div-651-l-19521">zeinem ir kamerære si sprach:</l>
					<l n="20" xml:id="chapter-651-div-651-l-19522">"schaffe disem knappen guot gemach.</l>
					<l n="21" xml:id="chapter-651-div-651-l-19523">sîn ors soltû schouwen:</l>
					<l n="22" xml:id="chapter-651-div-651-l-19524">sî daz mit sporn verhouwen,</l>
					<l n="23" xml:id="chapter-651-div-651-l-19525">gip imz beste, daz hie veile sî.</l>
					<l n="24" xml:id="chapter-651-div-651-l-19526">wone im ander kummer bî,</l>
					<l n="25" xml:id="chapter-651-div-651-l-19527">ez sî phantlôse oder kleit,</l>
					<l n="26" xml:id="chapter-651-div-651-l-19528">des sol er alles sîn bereit."</l>
					<l n="27" xml:id="chapter-651-div-651-l-19529">si sprach: "nû sage Gâwân,</l>
					<l n="28" xml:id="chapter-651-div-651-l-19530">im sî mîn dienest undertân.</l>
					<l n="29" xml:id="chapter-651-div-651-l-19531">urloup ich dir zem künege nim:</l>
					<l n="30" xml:id="chapter-651-div-651-l-19532">dînem herren sage ouch dienst von im."</l>
				</div>
			</div>
			<div n="652" xml:id="chapter-652" type="chapter" data-level="1">
				<div xml:id="chapter-652-div-652" data-level="2">
					<l n="1" xml:id="chapter-652-div-652-l-19533">nû warp der künec sîne vart.</l>
					<l n="2" xml:id="chapter-652-div-652-l-19534">des wart der tavelrunder art</l>
					<l n="3" xml:id="chapter-652-div-652-l-19535">des tages aldâ volrecket.</l>
					<l n="4" xml:id="chapter-652-div-652-l-19536">ez hete in vreude erwecket,</l>
					<l n="5" xml:id="chapter-652-div-652-l-19537">daz der werde Gâwân</l>
					<l n="6" xml:id="chapter-652-div-652-l-19538">dennoch sîn leben solde hân:</l>
					<l n="7" xml:id="chapter-652-div-652-l-19539">des wâren si innen worden.</l>
					<l n="8" xml:id="chapter-652-div-652-l-19540">der tavelrunder orden</l>
					<l n="9" xml:id="chapter-652-div-652-l-19541">wart dâ begangen âne haz.</l>
					<l n="10" xml:id="chapter-652-div-652-l-19542">der künec ob tavelrunder az</l>
					<l n="11" xml:id="chapter-652-div-652-l-19543">und die dâ sitzen solden.</l>
					<l n="12" xml:id="chapter-652-div-652-l-19544">die prîs mit arbeit holden,</l>
					<l n="13" xml:id="chapter-652-div-652-l-19545">al die tavelrunderære</l>
					<l n="14" xml:id="chapter-652-div-652-l-19546">genuzzen dirre mære.</l>
					<l n="15" xml:id="chapter-652-div-652-l-19547">nû lât den knappen wider komen,</l>
					<l n="16" xml:id="chapter-652-div-652-l-19548">von dem diu botschaft sî vernomen.</l>
					<l n="17" xml:id="chapter-652-div-652-l-19549">der huop sich dan ze rehter zît.</l>
					<l n="18" xml:id="chapter-652-div-652-l-19550">der künegîn kamerære im gît</l>
					<l n="19" xml:id="chapter-652-div-652-l-19551">phantlôse, ors und ander kleit.</l>
					<l n="20" xml:id="chapter-652-div-652-l-19552">der knappe dan mit vreuden reit,</l>
					<l n="21" xml:id="chapter-652-div-652-l-19553">wande er an Artûse erwarp,</l>
					<l n="22" xml:id="chapter-652-div-652-l-19554">dâ von sîns herren sorge erstarp.</l>
					<l n="23" xml:id="chapter-652-div-652-l-19555">er kom wider in solhen tagen,</l>
					<l n="24" xml:id="chapter-652-div-652-l-19556">des ich vür wâr niht kan gesagen,</l>
					<l n="25" xml:id="chapter-652-div-652-l-19557">ûf Schastel Marveile.</l>
					<l n="26" xml:id="chapter-652-div-652-l-19558">Arnîve wart diu geile,</l>
					<l n="27" xml:id="chapter-652-div-652-l-19559">wande ir der portenære enbôt,</l>
					<l n="28" xml:id="chapter-652-div-652-l-19560">der knappe wære mit sorses nôt</l>
					<l n="29" xml:id="chapter-652-div-652-l-19561">balde wider gestrichen.</l>
					<l n="30" xml:id="chapter-652-div-652-l-19562">gein dem si kom geslichen</l>
				</div>
			</div>
			<div n="653" xml:id="chapter-653" type="chapter" data-level="1">
				<div xml:id="chapter-653-div-653" data-level="2">
					<l n="1" xml:id="chapter-653-div-653-l-19563">aldâ der în verlâzen wart.</l>
					<l n="2" xml:id="chapter-653-div-653-l-19564">si vrâcte in um sîne vart,</l>
					<l n="3" xml:id="chapter-653-div-653-l-19565">war nâch er ûz wære geriten.</l>
					<l n="4" xml:id="chapter-653-div-653-l-19566">der knappe sprach: "daz wirt vermiten,</l>
					<l n="5" xml:id="chapter-653-div-653-l-19567">vrouwe. ich entars iu niht gesagen,</l>
					<l n="6" xml:id="chapter-653-div-653-l-19568">ich muoz ez durch mînen eit verdagen.</l>
					<l n="7" xml:id="chapter-653-div-653-l-19569">ez wære ouch mînem herren leit,</l>
					<l n="8" xml:id="chapter-653-div-653-l-19570">bræche ich mit mæren mînen eit:</l>
					<l n="9" xml:id="chapter-653-div-653-l-19571">des diuhte ich iuch der tumme.</l>
					<l n="10" xml:id="chapter-653-div-653-l-19572">vrouwe, vrâct in selben drumme."</l>
					<l n="11" xml:id="chapter-653-div-653-l-19573">si spiltez mit vrâge an manegen ort.</l>
					<l n="12" xml:id="chapter-653-div-653-l-19574">der knappe sprach et disiu wort:</l>
					<l n="13" xml:id="chapter-653-div-653-l-19575">"vrouwe, ir sûmt mich âne nôt:</l>
					<l n="14" xml:id="chapter-653-div-653-l-19576">ich leiste, daz mir der eit gebôt."</l>
					<l n="15" xml:id="chapter-653-div-653-l-19577">er gienc, dâ er sînen herren vant.</l>
					<l n="16" xml:id="chapter-653-div-653-l-19578">der turkoite Flôrant</l>
					<l n="17" xml:id="chapter-653-div-653-l-19579">und der herzoge von Gôwerzîn</l>
					<l n="18" xml:id="chapter-653-div-653-l-19580">und von Lôgrois diu herzogîn</l>
					<l n="19" xml:id="chapter-653-div-653-l-19581">saz dâ mit grôzer vrouwen schar.</l>
					<l n="20" xml:id="chapter-653-div-653-l-19582">der knappe gienc ouch zuo zin dar.</l>
					<l n="21" xml:id="chapter-653-div-653-l-19583">ûf stuont mîn her Gâwân,</l>
					<l n="22" xml:id="chapter-653-div-653-l-19584">er nam den knappen sunder dan</l>
					<l n="23" xml:id="chapter-653-div-653-l-19585">und bat in willekomen sîn.</l>
					<l n="24" xml:id="chapter-653-div-653-l-19586">er sprach: "sage an, geselle mîn,</l>
					<l n="25" xml:id="chapter-653-div-653-l-19587">eintweder vreude oder nôt</l>
					<l n="26" xml:id="chapter-653-div-653-l-19588">oder swaz man mir von hove enbôt.</l>
					<l n="27" xml:id="chapter-653-div-653-l-19589">vünde dû den künec dâ?"</l>
					<l n="28" xml:id="chapter-653-div-653-l-19590">der knappe sprach: "herre, jâ,</l>
					<l n="29" xml:id="chapter-653-div-653-l-19591">ich vant den künec und des wîp</l>
					<l n="30" xml:id="chapter-653-div-653-l-19592">und manegen werdeclîchen lîp.</l>
				</div>
			</div>
			<div n="654" xml:id="chapter-654" type="chapter" data-level="1">
				<div xml:id="chapter-654-div-654" data-level="2">
					<l n="1" xml:id="chapter-654-div-654-l-19593">si enbietent iu dienest und ir komen.</l>
					<l n="2" xml:id="chapter-654-div-654-l-19594">iuwer botschaft wart von in vernomen</l>
					<l n="3" xml:id="chapter-654-div-654-l-19595">alsô werdeclîche,</l>
					<l n="4" xml:id="chapter-654-div-654-l-19596">daz arme unde rîche</l>
					<l n="5" xml:id="chapter-654-div-654-l-19597">sich vreuten, wande ich tet in kunt,</l>
					<l n="6" xml:id="chapter-654-div-654-l-19598">daz ir noch wæret wol gesunt.</l>
					<l n="7" xml:id="chapter-654-div-654-l-19599">ich vant dâ hers ein wunder,</l>
					<l n="8" xml:id="chapter-654-div-654-l-19600">ouch wart diu tavelrunder</l>
					<l n="9" xml:id="chapter-654-div-654-l-19601">besetzet durch iuwer botschaft.</l>
					<l n="10" xml:id="chapter-654-div-654-l-19602">ob ritters prîs gewan ie kraft,</l>
					<l n="11" xml:id="chapter-654-div-654-l-19603">ich meine an werdekeite,</l>
					<l n="12" xml:id="chapter-654-div-654-l-19604">die lenge und ouch die breite</l>
					<l n="13" xml:id="chapter-654-div-654-l-19605">treget iuwer prîs die krône</l>
					<l n="14" xml:id="chapter-654-div-654-l-19606">ob andern prîsen schône."</l>
					<l n="15" xml:id="chapter-654-div-654-l-19607">er sagete im ouch, wie daz geschach,</l>
					<l n="16" xml:id="chapter-654-div-654-l-19608">daz er die küneginne sprach,</l>
					<l n="17" xml:id="chapter-654-div-654-l-19609">und waz im diu mit triuwen riet.</l>
					<l n="18" xml:id="chapter-654-div-654-l-19610">er sagete im ouch von al der diet,</l>
					<l n="19" xml:id="chapter-654-div-654-l-19611">von rittern und von vrouwen,</l>
					<l n="20" xml:id="chapter-654-div-654-l-19612">daz er si möhte schouwen</l>
					<l n="21" xml:id="chapter-654-div-654-l-19613">ze Jôflanze vor der zît,</l>
					<l n="22" xml:id="chapter-654-div-654-l-19614">ê würde sînes kamphes strît.</l>
					<l n="23" xml:id="chapter-654-div-654-l-19615">Gâwâns sorge gar verswant:</l>
					<l n="24" xml:id="chapter-654-div-654-l-19616">niht wan vreude er im herzen vant.</l>
					<l n="25" xml:id="chapter-654-div-654-l-19617">[Gâwân ûz sorgen in vreude trat.</l>
					<l n="26" xml:id="chapter-654-div-654-l-19618">den knappen erz verswîgen bat.]</l>
					<l n="27" xml:id="chapter-654-div-654-l-19619">al sîner sorge er gar vergaz.</l>
					<l n="28" xml:id="chapter-654-div-654-l-19620">er gienc hin wider unde saz</l>
					<l n="29" xml:id="chapter-654-div-654-l-19621">und was mit vreuden dâ ze hûs,</l>
					<l n="30" xml:id="chapter-654-div-654-l-19622">unz daz der künec Artûs</l>
				</div>
			</div>
			<div n="655" xml:id="chapter-655" type="chapter" data-level="1">
				<div xml:id="chapter-655-div-655" data-level="2">
					<l n="1" xml:id="chapter-655-div-655-l-19623">mit her in sîne helfe reit.</l>
					<l n="2" xml:id="chapter-655-div-655-l-19624">nû hœret liep unde leit.</l>
					<l n="3" xml:id="chapter-655-div-655-l-19625">Gâwân was zallen zîten vrô.</l>
					<l n="4" xml:id="chapter-655-div-655-l-19626">eins morgens vuoctez sich alsô,</l>
					<l n="5" xml:id="chapter-655-div-655-l-19627">daz ûf dem rîchen palas</l>
					<l n="6" xml:id="chapter-655-div-655-l-19628">manec ritter unde vrouwe was.</l>
					<l n="7" xml:id="chapter-655-div-655-l-19629">in ein venster gein dem phlûm</l>
					<l n="8" xml:id="chapter-655-div-655-l-19630">nam er im sunder einen rûm,</l>
					<l n="9" xml:id="chapter-655-div-655-l-19631">dâ er und Arnîve saz,</l>
					<l n="10" xml:id="chapter-655-div-655-l-19632">diu vremder mære niht vergaz.</l>
					<l n="11" xml:id="chapter-655-div-655-l-19633">Gâwân sprach zer künegîn:</l>
					<l n="12" xml:id="chapter-655-div-655-l-19634">"ouwî, liebiu vrouwe mîn,</l>
					<l n="13" xml:id="chapter-655-div-655-l-19635">wolde iuch des niht betrâgen,</l>
					<l n="14" xml:id="chapter-655-div-655-l-19636">daz ich iuch müeste vrâgen</l>
					<l n="15" xml:id="chapter-655-div-655-l-19637">von sus getânen mæren,</l>
					<l n="16" xml:id="chapter-655-div-655-l-19638">diu mich verswigen wæren!</l>
					<l n="17" xml:id="chapter-655-div-655-l-19639">wan daz ich von iuwer helfe gebe</l>
					<l n="18" xml:id="chapter-655-div-655-l-19640">alsus mit werden vreuden lebe,</l>
					<l n="19" xml:id="chapter-655-div-655-l-19641">getruoc mîn herze ie mannes sin,</l>
					<l n="20" xml:id="chapter-655-div-655-l-19642">den hete diu edel herzogin</l>
					<l n="21" xml:id="chapter-655-div-655-l-19643">mit ir gewalt beslozzen.</l>
					<l n="22" xml:id="chapter-655-div-655-l-19644">nû hân ich iuwer genozzen,</l>
					<l n="23" xml:id="chapter-655-div-655-l-19645">daz mir gesenftet ist diu nôt.</l>
					<l n="24" xml:id="chapter-655-div-655-l-19646">minne und wunden wære ich tôt,</l>
					<l n="25" xml:id="chapter-655-div-655-l-19647">wan daz iuwer helfeclîcher trôst</l>
					<l n="26" xml:id="chapter-655-div-655-l-19648">mich ûz banden hât erlôst.</l>
					<l n="27" xml:id="chapter-655-div-655-l-19649">von iuwer schult hân ich den lîp.</l>
					<l n="28" xml:id="chapter-655-div-655-l-19650">nû saget mir, sældehaftez wîp,</l>
					<l n="29" xml:id="chapter-655-div-655-l-19651">um wunder, daz hie was und ist,</l>
					<l n="30" xml:id="chapter-655-div-655-l-19652">durch waz sô strengeclîchen list</l>
				</div>
			</div>
			<div n="656" xml:id="chapter-656" type="chapter" data-level="1">
				<div xml:id="chapter-656-div-656" data-level="2">
					<l n="1" xml:id="chapter-656-div-656-l-19653">der wîse Klinschor hete erkorn.</l>
					<l n="2" xml:id="chapter-656-div-656-l-19654">wan ir, ich hetes den lîp verlorn."</l>
					<l n="3" xml:id="chapter-656-div-656-l-19655">diu herzenlîche wîse</l>
					<l n="4" xml:id="chapter-656-div-656-l-19656">(mit sô wîplîchem prîse</l>
					<l n="5" xml:id="chapter-656-div-656-l-19657">kom jugent in daz alter nie)</l>
					<l n="6" xml:id="chapter-656-div-656-l-19658">sprach: "herre, sîniu wunder hie</l>
					<l n="7" xml:id="chapter-656-div-656-l-19659">sint dâ engein kleiniu wunderlîn,</l>
					<l n="8" xml:id="chapter-656-div-656-l-19660">wider den starken wundern sîn,</l>
					<l n="9" xml:id="chapter-656-div-656-l-19661">die er hât in manegen landen.</l>
					<l n="10" xml:id="chapter-656-div-656-l-19662">swer uns des giht ze schanden,</l>
					<l n="11" xml:id="chapter-656-div-656-l-19663">der wirbet niht wan sünde mite.</l>
					<l n="12" xml:id="chapter-656-div-656-l-19664">herre, ich sage iu sînen site:</l>
					<l n="13" xml:id="chapter-656-div-656-l-19665">derst maneger diete worden sûr.</l>
					<l n="14" xml:id="chapter-656-div-656-l-19666">sîn lant heizt Terre de Labûr.</l>
					<l n="15" xml:id="chapter-656-div-656-l-19667">von des nâchkomen er ist erborn,</l>
					<l n="16" xml:id="chapter-656-div-656-l-19668">der ouch vil wunders hete erkorn,</l>
					<l n="17" xml:id="chapter-656-div-656-l-19669">von Nâpels Virgîljus.</l>
					<l n="18" xml:id="chapter-656-div-656-l-19670">Klinschor des neve warp alsus.</l>
					<l n="19" xml:id="chapter-656-div-656-l-19671">Kâps was sîn houbetstat.</l>
					<l n="20" xml:id="chapter-656-div-656-l-19672">er trat in prîse sô hôhen phat,</l>
					<l n="21" xml:id="chapter-656-div-656-l-19673">an prîse was er unbetrogen.</l>
					<l n="22" xml:id="chapter-656-div-656-l-19674">von Klinschor dem herzogen</l>
					<l n="23" xml:id="chapter-656-div-656-l-19675">sprâchen wîp unde man,</l>
					<l n="24" xml:id="chapter-656-div-656-l-19676">unz er schaden sus gewan.</l>
					<l n="25" xml:id="chapter-656-div-656-l-19677">Sizilje hete ein künec wert:</l>
					<l n="26" xml:id="chapter-656-div-656-l-19678">der was geheizen Gîbert,</l>
					<l n="27" xml:id="chapter-656-div-656-l-19679">îblis hiez sîn wîp.</l>
					<l n="28" xml:id="chapter-656-div-656-l-19680">diu truoc den minneclîchsten lîp,</l>
					<l n="29" xml:id="chapter-656-div-656-l-19681">der ie von brüste wart genomen.</l>
					<l n="30" xml:id="chapter-656-div-656-l-19682">in der dienest was er komen,</l>
				</div>
			</div>
			<div n="657" xml:id="chapter-657" type="chapter" data-level="1">
				<div xml:id="chapter-657-div-657" data-level="2">
					<l n="1" xml:id="chapter-657-div-657-l-19683">unz sis mit minnen lônde,</l>
					<l n="2" xml:id="chapter-657-div-657-l-19684">dar um der künec in hônde.</l>
					<l n="3" xml:id="chapter-657-div-657-l-19685">muoz ich iu sîniu tougen sagen,</l>
					<l n="4" xml:id="chapter-657-div-657-l-19686">des sol ich iuwern urloup tragen:</l>
					<l n="5" xml:id="chapter-657-div-657-l-19687">doch sint diu selben mære</l>
					<l n="6" xml:id="chapter-657-div-657-l-19688">mir ze sagene ungebære,</l>
					<l n="7" xml:id="chapter-657-div-657-l-19689">wâ mit er kom in zoubers site.</l>
					<l n="8" xml:id="chapter-657-div-657-l-19690">zeinem kapûne mit einem snite</l>
					<l n="9" xml:id="chapter-657-div-657-l-19691">wart Klinschor gemachet."</l>
					<l n="10" xml:id="chapter-657-div-657-l-19692">des wart aldâ gelachet</l>
					<l n="11" xml:id="chapter-657-div-657-l-19693">von Gâwâne sêre.</l>
					<l n="12" xml:id="chapter-657-div-657-l-19694">si sagete im dennoch mêre:</l>
					<l n="13" xml:id="chapter-657-div-657-l-19695">"ûf Kalotembolot</l>
					<l n="14" xml:id="chapter-657-div-657-l-19696">erwarp er der werlde spot:</l>
					<l n="15" xml:id="chapter-657-div-657-l-19697">daz ist ein burc veste erkant.</l>
					<l n="16" xml:id="chapter-657-div-657-l-19698">der künec bî sînem wîbe in vant:</l>
					<l n="17" xml:id="chapter-657-div-657-l-19699">Klinschor slief an ir arme.</l>
					<l n="18" xml:id="chapter-657-div-657-l-19700">lac er dâ iht warme,</l>
					<l n="19" xml:id="chapter-657-div-657-l-19701">daz muoste er sus verphenden:</l>
					<l n="20" xml:id="chapter-657-div-657-l-19702">er wart mit küneges henden</l>
					<l n="21" xml:id="chapter-657-div-657-l-19703">zwischen den beinen gemachet sleht.</l>
					<l n="22" xml:id="chapter-657-div-657-l-19704">des dûhte den wirt, ez wære sîn reht.</l>
					<l n="23" xml:id="chapter-657-div-657-l-19705">der besneit in an dem lîbe,</l>
					<l n="24" xml:id="chapter-657-div-657-l-19706">daz er deheinem wîbe</l>
					<l n="25" xml:id="chapter-657-div-657-l-19707">mac ze schimphe niht gevromen.</l>
					<l n="26" xml:id="chapter-657-div-657-l-19708">des ist vil liute in kummer komen.</l>
					<l n="27" xml:id="chapter-657-div-657-l-19709">ez ist niht daz lant ze Persiâ:</l>
					<l n="28" xml:id="chapter-657-div-657-l-19710">ein stat heizet Persidâ,</l>
					<l n="29" xml:id="chapter-657-div-657-l-19711">dâ êrste zouber wart erdâht.</l>
					<l n="30" xml:id="chapter-657-div-657-l-19712">dâ vuor er hin und hât dan brâht,</l>
				</div>
			</div>
			<div n="658" xml:id="chapter-658" type="chapter" data-level="1">
				<div xml:id="chapter-658-div-658" data-level="2">
					<l n="1" xml:id="chapter-658-div-658-l-19713">daz er wol schaffet, swaz er wil,</l>
					<l n="2" xml:id="chapter-658-div-658-l-19714">mit listen zouberlîchiu zil.</l>
					<l n="3" xml:id="chapter-658-div-658-l-19715">durch die schame an sînem lîbe</l>
					<l n="4" xml:id="chapter-658-div-658-l-19716">wart er manne noch wîbe</l>
					<l n="5" xml:id="chapter-658-div-658-l-19717">guotes willen nimmer mêr bereit.</l>
					<l n="6" xml:id="chapter-658-div-658-l-19718">ich meine, die tragent werdekeit,</l>
					<l n="7" xml:id="chapter-658-div-658-l-19719">swaz er den vreuden mac genemen,</l>
					<l n="8" xml:id="chapter-658-div-658-l-19720">des kan von herzen in gezemen.</l>
					<l n="9" xml:id="chapter-658-div-658-l-19721">ein künec der hiez îrôt,</l>
					<l n="10" xml:id="chapter-658-div-658-l-19722">der ervorhte im die selben nôt,</l>
					<l n="11" xml:id="chapter-658-div-658-l-19723">von Rosche Sabînes.</l>
					<l n="12" xml:id="chapter-658-div-658-l-19724">der bôt im des sînes</l>
					<l n="13" xml:id="chapter-658-div-658-l-19725">ze gebene, swaz er wolde,</l>
					<l n="14" xml:id="chapter-658-div-658-l-19726">daz er vride haben solde.</l>
					<l n="15" xml:id="chapter-658-div-658-l-19727">Klinschor emphienc von sîner hant</l>
					<l n="16" xml:id="chapter-658-div-658-l-19728">disen berc veste erkant</l>
					<l n="17" xml:id="chapter-658-div-658-l-19729">und an der selben zîle</l>
					<l n="18" xml:id="chapter-658-div-658-l-19730">alumme ehte mîle.</l>
					<l n="19" xml:id="chapter-658-div-658-l-19731">Klinschor dô worhte ûf disen berc,</l>
					<l n="20" xml:id="chapter-658-div-658-l-19732">als ir wol seht, diz spæhe werc.</l>
					<l n="21" xml:id="chapter-658-div-658-l-19733">aller rîcheite sunder</l>
					<l n="22" xml:id="chapter-658-div-658-l-19734">sint hie ûf starkiu wunder.</l>
					<l n="23" xml:id="chapter-658-div-658-l-19735">wolde man der bürge vâren,</l>
					<l n="24" xml:id="chapter-658-div-658-l-19736">spîse ze drîzec jâren</l>
					<l n="25" xml:id="chapter-658-div-658-l-19737">wære hie ûfe manecvalt.</l>
					<l n="26" xml:id="chapter-658-div-658-l-19738">er hât ouch aller der gewalt,</l>
					<l n="27" xml:id="chapter-658-div-658-l-19739">mal unde bêâ schent,</l>
					<l n="28" xml:id="chapter-658-div-658-l-19740">die zwischen dem firmament</l>
					<l n="29" xml:id="chapter-658-div-658-l-19741">wonent und der erden zil,</l>
					<l n="30" xml:id="chapter-658-div-658-l-19742">niht wan die got beschermen wil.</l>
				</div>
			</div>
			<div n="659" xml:id="chapter-659" type="chapter" data-level="1">
				<div xml:id="chapter-659-div-659" data-level="2">
					<l n="1" xml:id="chapter-659-div-659-l-19743">herre, sît iuwer starkiu nôt</l>
					<l n="2" xml:id="chapter-659-div-659-l-19744">ist worden wendec âne tôt,</l>
					<l n="3" xml:id="chapter-659-div-659-l-19745">sîn gâbe stêt in iuwer hant:</l>
					<l n="4" xml:id="chapter-659-div-659-l-19746">dise burc und diz gemezzen lant,</l>
					<l n="5" xml:id="chapter-659-div-659-l-19747">er enkêrt sich nimmer mêr nû dran.</l>
					<l n="6" xml:id="chapter-659-div-659-l-19748">er solde ouch vride von im hân,</l>
					<l n="7" xml:id="chapter-659-div-659-l-19749">des jach er offenbâre</l>
					<l n="8" xml:id="chapter-659-div-659-l-19750">(er ist mit rede der wâre),</l>
					<l n="9" xml:id="chapter-659-div-659-l-19751">swer dise âventiure erlite,</l>
					<l n="10" xml:id="chapter-659-div-659-l-19752">daz dem sîn gâbe wonte mite.</l>
					<l n="11" xml:id="chapter-659-div-659-l-19753">swaz er gesach der werden</l>
					<l n="12" xml:id="chapter-659-div-659-l-19754">ûf kristenlîcher erden,</l>
					<l n="13" xml:id="chapter-659-div-659-l-19755">ez wære maget, wîp oder man,</l>
					<l n="14" xml:id="chapter-659-div-659-l-19756">der ist iu hie vil undertân:</l>
					<l n="15" xml:id="chapter-659-div-659-l-19757">manec heiden und heidenîn</l>
					<l n="16" xml:id="chapter-659-div-659-l-19758">muoste ouch bî uns hie ûfe sîn.</l>
					<l n="17" xml:id="chapter-659-div-659-l-19759">nû lât diz volc wider komen,</l>
					<l n="18" xml:id="chapter-659-div-659-l-19760">dâ nâch uns sorge sî vernomen.</l>
					<l n="19" xml:id="chapter-659-div-659-l-19761">ellende vrumt mirz herze kalt.</l>
					<l n="20" xml:id="chapter-659-div-659-l-19762">der die sterne hât gezalt,</l>
					<l n="21" xml:id="chapter-659-div-659-l-19763">der müeze iuch helfe lêren</l>
					<l n="22" xml:id="chapter-659-div-659-l-19764">und uns gein vreuden kêren.</l>
					<l n="23" xml:id="chapter-659-div-659-l-19765">ein muoter ir vruht gebirt,</l>
					<l n="24" xml:id="chapter-659-div-659-l-19766">diu vruht sîner muoter muoter wirt:</l>
					<l n="25" xml:id="chapter-659-div-659-l-19767">von dem wazzer kumt daz îs,</l>
					<l n="26" xml:id="chapter-659-div-659-l-19768">daz læt denne niht deheinen wîs,</l>
					<l n="27" xml:id="chapter-659-div-659-l-19769">daz wazzer enkome ouch wider von im.</l>
					<l n="28" xml:id="chapter-659-div-659-l-19770">swenne ich gedanke an mich nim,</l>
					<l n="29" xml:id="chapter-659-div-659-l-19771">daz ich ûz vreuden bin erborn,</l>
					<l n="30" xml:id="chapter-659-div-659-l-19772">wirt vreude noch an mir erkorn,</l>
				</div>
			</div>
			<div n="660" xml:id="chapter-660" type="chapter" data-level="1">
				<div xml:id="chapter-660-div-660" data-level="2">
					<l n="1" xml:id="chapter-660-div-660-l-19773">dâ gît ein vruht die andern vruht.</l>
					<l n="2" xml:id="chapter-660-div-660-l-19774">diz sult ir vüegen, habet ir zuht.</l>
					<l n="3" xml:id="chapter-660-div-660-l-19775">ez ist lanc, daz mir vreude entviel.</l>
					<l n="4" xml:id="chapter-660-div-660-l-19776">von segel balde gêt der kiel:</l>
					<l n="5" xml:id="chapter-660-div-660-l-19777">der man ist sneller, der drûfe gêt.</l>
					<l n="6" xml:id="chapter-660-div-660-l-19778">ob ir diz bîspel verstêt,</l>
					<l n="7" xml:id="chapter-660-div-660-l-19779">iuwer prîs wirt hôch und snel.</l>
					<l n="8" xml:id="chapter-660-div-660-l-19780">ir muget uns vreude machen hel,</l>
					<l n="9" xml:id="chapter-660-div-660-l-19781">daz wir vreude vüeren in manegiu lant,</l>
					<l n="10" xml:id="chapter-660-div-660-l-19782">dâ nâch uns sorge wart erkant.</l>
					<l n="11" xml:id="chapter-660-div-660-l-19783">etswenne ich vreuden phlac genuoc:</l>
					<l n="12" xml:id="chapter-660-div-660-l-19784">ich was ein wîp, diu krône truoc,</l>
					<l n="13" xml:id="chapter-660-div-660-l-19785">ouch truoc mîn tohter krône</l>
					<l n="14" xml:id="chapter-660-div-660-l-19786">von ir landes vürsten schône.</l>
					<l n="15" xml:id="chapter-660-div-660-l-19787">wir heten beide werdekeit.</l>
					<l n="16" xml:id="chapter-660-div-660-l-19788">herre, ich engeriet nie mannes leit:</l>
					<l n="17" xml:id="chapter-660-div-660-l-19789">beidiu wîp unde man</l>
					<l n="18" xml:id="chapter-660-div-660-l-19790">kunde ich wol nâch ir rehte hân.</l>
					<l n="19" xml:id="chapter-660-div-660-l-19791">erkennen unde schouwen</l>
					<l n="20" xml:id="chapter-660-div-660-l-19792">zeiner rehten volkes vrouwen</l>
					<l n="21" xml:id="chapter-660-div-660-l-19793">muoste man mich, ruochtes got,</l>
					<l n="22" xml:id="chapter-660-div-660-l-19794">wande ich nie manne missebôt.</l>
					<l n="23" xml:id="chapter-660-div-660-l-19795">nû sol ein ieslîch sælec wîp,</l>
					<l n="24" xml:id="chapter-660-div-660-l-19796">ob si wil tragen werden lîp,</l>
					<l n="25" xml:id="chapter-660-div-660-l-19797">erbietenz guoten liuten wol:</l>
					<l n="26" xml:id="chapter-660-div-660-l-19798">si kumt vil lîhte in kummers dol,</l>
					<l n="27" xml:id="chapter-660-div-660-l-19799">daz ir ein swacher garzûn</l>
					<l n="28" xml:id="chapter-660-div-660-l-19800">enger vreude gæbe wîten rûm.</l>
					<l n="29" xml:id="chapter-660-div-660-l-19801">herre, ich hân lange hie gebiten:</l>
					<l n="30" xml:id="chapter-660-div-660-l-19802">niemen geloufen noch geriten</l>
				</div>
			</div>
			<div n="661" xml:id="chapter-661" type="chapter" data-level="1">
				<div xml:id="chapter-661-div-661" data-level="2">
					<l n="1" xml:id="chapter-661-div-661-l-19803">kom her, der mich erkande,</l>
					<l n="2" xml:id="chapter-661-div-661-l-19804">der mir sorgen wande."</l>
					<l n="3" xml:id="chapter-661-div-661-l-19805">dô sprach mîn her Gâwân:</l>
					<l n="4" xml:id="chapter-661-div-661-l-19806">"vrouwe, muoz ich mîn leben hân,</l>
					<l n="5" xml:id="chapter-661-div-661-l-19807">sô wirt noch vreude an iu vernomen."</l>
					<l n="6" xml:id="chapter-661-div-661-l-19808">des selben tages solde ouch komen</l>
					<l n="7" xml:id="chapter-661-div-661-l-19809">mit her Artûs der Bertûn,</l>
					<l n="8" xml:id="chapter-661-div-661-l-19810">der klagenden Arnîven sun,</l>
					<l n="9" xml:id="chapter-661-div-661-l-19811">durch sippe und durch triuwe.</l>
					<l n="10" xml:id="chapter-661-div-661-l-19812">manege banier niuwe</l>
					<l n="11" xml:id="chapter-661-div-661-l-19813">sach Gâwân gein im trecken,</l>
					<l n="12" xml:id="chapter-661-div-661-l-19814">mit rottez velt verdecken</l>
					<l n="13" xml:id="chapter-661-div-661-l-19815">von Lôgrois die strâzen her</l>
					<l n="14" xml:id="chapter-661-div-661-l-19816">mit manegem lieht gemâlem sper.</l>
					<l n="15" xml:id="chapter-661-div-661-l-19817">Gâwâne tet ir komen wol.</l>
					<l n="16" xml:id="chapter-661-div-661-l-19818">swer samenunge warten sol,</l>
					<l n="17" xml:id="chapter-661-div-661-l-19819">den lêrt sûmen den gedanc:</l>
					<l n="18" xml:id="chapter-661-div-661-l-19820">er vürht, sîn helfe werde kranc.</l>
					<l n="19" xml:id="chapter-661-div-661-l-19821">Artûs Gâwâne den zwîvel brach.</l>
					<l n="20" xml:id="chapter-661-div-661-l-19822">âvoi, wie man den komen sach!</l>
					<l n="21" xml:id="chapter-661-div-661-l-19823">Gâwân sich hal des tougen,</l>
					<l n="22" xml:id="chapter-661-div-661-l-19824">daz sîniu liehten ougen</l>
					<l n="23" xml:id="chapter-661-div-661-l-19825">weinen muosten lernen.</l>
					<l n="24" xml:id="chapter-661-div-661-l-19826">zeiner zisternen</l>
					<l n="25" xml:id="chapter-661-div-661-l-19827">wâren si beidiu dô enwiht,</l>
					<l n="26" xml:id="chapter-661-div-661-l-19828">wan si habeten swazzers niht.</l>
					<l n="27" xml:id="chapter-661-div-661-l-19829">von der liebe was daz weinen,</l>
					<l n="28" xml:id="chapter-661-div-661-l-19830">daz Artûs kunde erscheinen.</l>
					<l n="29" xml:id="chapter-661-div-661-l-19831">von kinde hete er in erzogen:</l>
					<l n="30" xml:id="chapter-661-div-661-l-19832">ir beider triuwe unerlogen</l>
				</div>
			</div>
			<div n="662" xml:id="chapter-662" type="chapter" data-level="1">
				<div xml:id="chapter-662-div-662" data-level="2">
					<l n="1" xml:id="chapter-662-div-662-l-19833">stuont gein ein ander âne wanc,</l>
					<l n="2" xml:id="chapter-662-div-662-l-19834">daz si nie valsch underswanc.</l>
					<l n="3" xml:id="chapter-662-div-662-l-19835">Arnîve wart des weinens innen.</l>
					<l n="4" xml:id="chapter-662-div-662-l-19836">si sprach: "herre, ir sult beginnen</l>
					<l n="5" xml:id="chapter-662-div-662-l-19837">vreude mit vreuden schalle:</l>
					<l n="6" xml:id="chapter-662-div-662-l-19838">herre, daz trœstet uns alle.</l>
					<l n="7" xml:id="chapter-662-div-662-l-19839">gein der riuwe sult ir sîn ze wer.</l>
					<l n="8" xml:id="chapter-662-div-662-l-19840">hie kumt der herzoginne her:</l>
					<l n="9" xml:id="chapter-662-div-662-l-19841">daz trœstet iuch vürbaz schiere."</l>
					<l n="10" xml:id="chapter-662-div-662-l-19842">herberge, baniere</l>
					<l n="11" xml:id="chapter-662-div-662-l-19843">sach Arnîve und Gâwân</l>
					<l n="12" xml:id="chapter-662-div-662-l-19844">manege vüeren ûf den plân,</l>
					<l n="13" xml:id="chapter-662-div-662-l-19845">bî den allen niht wan einen schilt,</l>
					<l n="14" xml:id="chapter-662-div-662-l-19846">des wâpen wâren sus gezilt,</l>
					<l n="15" xml:id="chapter-662-div-662-l-19847">daz in Arnîve erkande.</l>
					<l n="16" xml:id="chapter-662-div-662-l-19848">îsâjesen si nande,</l>
					<l n="17" xml:id="chapter-662-div-662-l-19849">den marschalc Utepandragûn:</l>
					<l n="18" xml:id="chapter-662-div-662-l-19850">den vuorte ein ander Bertûn,</l>
					<l n="19" xml:id="chapter-662-div-662-l-19851">mit den schœnen schenkeln Maurîn,</l>
					<l n="20" xml:id="chapter-662-div-662-l-19852">der marschalc der künegîn.</l>
					<l n="21" xml:id="chapter-662-div-662-l-19853">Arnîve wesse wênec des:</l>
					<l n="22" xml:id="chapter-662-div-662-l-19854">Utepandragûn und îsâjes</l>
					<l n="23" xml:id="chapter-662-div-662-l-19855">wâren beide erstorben,</l>
					<l n="24" xml:id="chapter-662-div-662-l-19856">Maurîn hete erworben</l>
					<l n="25" xml:id="chapter-662-div-662-l-19857">sîns vater ammet, daz was reht.</l>
					<l n="26" xml:id="chapter-662-div-662-l-19858">gein dem urvar ûf dem anger sleht</l>
					<l n="27" xml:id="chapter-662-div-662-l-19859">reit diu grôze mahinande.</l>
					<l n="28" xml:id="chapter-662-div-662-l-19860">der vrouwen sarjande</l>
					<l n="29" xml:id="chapter-662-div-662-l-19861">herberge nâmen,</l>
					<l n="30" xml:id="chapter-662-div-662-l-19862">die vrouwen wol gezâmen,</l>
				</div>
			</div>
			<div n="663" xml:id="chapter-663" type="chapter" data-level="1">
				<div xml:id="chapter-663-div-663" data-level="2">
					<l n="1" xml:id="chapter-663-div-663-l-19863">bî einem klâren snellen bach,</l>
					<l n="2" xml:id="chapter-663-div-663-l-19864">dâ man schiere ûf geslagen sach</l>
					<l n="3" xml:id="chapter-663-div-663-l-19865">manec zelt wol getân.</l>
					<l n="4" xml:id="chapter-663-div-663-l-19866">dem künege sunder dort hin dan</l>
					<l n="5" xml:id="chapter-663-div-663-l-19867">wart manec wîter rinc genomen</l>
					<l n="6" xml:id="chapter-663-div-663-l-19868">und rittern, die dâ wâren komen.</l>
					<l n="7" xml:id="chapter-663-div-663-l-19869">die heten âne vrâge</l>
					<l n="8" xml:id="chapter-663-div-663-l-19870">ûf ir reise grôze slâge.</l>
					<l n="9" xml:id="chapter-663-div-663-l-19871">Gâwân bî Bênen hin abe enbôt</l>
					<l n="10" xml:id="chapter-663-div-663-l-19872">sînem wirt Plipalinôt,</l>
					<l n="11" xml:id="chapter-663-div-663-l-19873">kocken, ussiere,</l>
					<l n="12" xml:id="chapter-663-div-663-l-19874">daz er die slüzze schiere,</l>
					<l n="13" xml:id="chapter-663-div-663-l-19875">sô daz vor sîner übervart</l>
					<l n="14" xml:id="chapter-663-div-663-l-19876">daz her des tages wære bewart.</l>
					<l n="15" xml:id="chapter-663-div-663-l-19877">vrou Bêne ûz Gâwâns hende nam</l>
					<l n="16" xml:id="chapter-663-div-663-l-19878">die êrsten gâbe ûz sînem rîchen krâm,</l>
					<l n="17" xml:id="chapter-663-div-663-l-19879">swalwen, diu noch z Engellant</l>
					<l n="18" xml:id="chapter-663-div-663-l-19880">zeiner tiuren harphen ist erkant.</l>
					<l n="19" xml:id="chapter-663-div-663-l-19881">Bêne vuor mit vreuden dan.</l>
					<l n="20" xml:id="chapter-663-div-663-l-19882">dô hiez mîn her Gâwân</l>
					<l n="21" xml:id="chapter-663-div-663-l-19883">besliezen die ûzern porten:</l>
					<l n="22" xml:id="chapter-663-div-663-l-19884">alde und junge hôrten,</l>
					<l n="23" xml:id="chapter-663-div-663-l-19885">wes er si zühteclîchen bat.</l>
					<l n="24" xml:id="chapter-663-div-663-l-19886">"dâ anderhalben an den stat</l>
					<l n="25" xml:id="chapter-663-div-663-l-19887">sich leget ein alsô grôzez her,</l>
					<l n="26" xml:id="chapter-663-div-663-l-19888">weder ûf dem lande noch in dem mer</l>
					<l n="27" xml:id="chapter-663-div-663-l-19889">gesach ich rotte nie gevarn</l>
					<l n="28" xml:id="chapter-663-div-663-l-19890">mit alsus krefteclîchen scharn.</l>
					<l n="29" xml:id="chapter-663-div-663-l-19891">wellent si uns hie suochen mit ir kraft,</l>
					<l n="30" xml:id="chapter-663-div-663-l-19892">helft mir, ich gibe in ritterschaft."</l>
				</div>
			</div>
			<div n="664" xml:id="chapter-664" type="chapter" data-level="1">
				<div xml:id="chapter-664-div-664" data-level="2">
					<l n="1" xml:id="chapter-664-div-664-l-19893">daz lobeten si al gelîche.</l>
					<l n="2" xml:id="chapter-664-div-664-l-19894">die herzoginne rîche</l>
					<l n="3" xml:id="chapter-664-div-664-l-19895">si vrâcten, ob daz her wære ir.</l>
					<l n="4" xml:id="chapter-664-div-664-l-19896">diu sprach: "ir sult gelouben mir,</l>
					<l n="5" xml:id="chapter-664-div-664-l-19897">ich erkenne dâ weder schilt noch man.</l>
					<l n="6" xml:id="chapter-664-div-664-l-19898">der mir ê schaden hât getân,</l>
					<l n="7" xml:id="chapter-664-div-664-l-19899">derst lîhte in mîn lant geriten</l>
					<l n="8" xml:id="chapter-664-div-664-l-19900">und hât vor Lôgrois gestriten:</l>
					<l n="9" xml:id="chapter-664-div-664-l-19901">ich wæne, die vant er doch ze wer.</l>
					<l n="10" xml:id="chapter-664-div-664-l-19902">si heten strît wol disem her</l>
					<l n="11" xml:id="chapter-664-div-664-l-19903">an zingeln und an barbigân.</l>
					<l n="12" xml:id="chapter-664-div-664-l-19904">hât dâ ritterschaft getân</l>
					<l n="13" xml:id="chapter-664-div-664-l-19905">der zornege künec Gramoflanz,</l>
					<l n="14" xml:id="chapter-664-div-664-l-19906">sô suochte er gelt vür sînen kranz:</l>
					<l n="15" xml:id="chapter-664-div-664-l-19907">oder swer si sint, die muosten sper</l>
					<l n="16" xml:id="chapter-664-div-664-l-19908">ûf geriht sehen durch tjoste ger."</l>
					<l n="17" xml:id="chapter-664-div-664-l-19909">ir munt in louc dâ wênec an.</l>
					<l n="18" xml:id="chapter-664-div-664-l-19910">Artûs schaden vil gewan,</l>
					<l n="19" xml:id="chapter-664-div-664-l-19911">ê daz er kœme vür Lôgrois.</l>
					<l n="20" xml:id="chapter-664-div-664-l-19912">des wart etslîch Bertenois</l>
					<l n="21" xml:id="chapter-664-div-664-l-19913">ze rehter tjost abe gevalt.</l>
					<l n="22" xml:id="chapter-664-div-664-l-19914">Artûs her ouch wider galt</l>
					<l n="23" xml:id="chapter-664-div-664-l-19915">market, den man in dâ bôt.</l>
					<l n="24" xml:id="chapter-664-div-664-l-19916">si kômens ze beider sît in nôt.</l>
					<l n="25" xml:id="chapter-664-div-664-l-19917">man sach die strîtmüeden komen,</l>
					<l n="26" xml:id="chapter-664-div-664-l-19918">von den sô dicke ist vernomen,</l>
					<l n="27" xml:id="chapter-664-div-664-l-19919">daz si ir kotzen gerne werten.</l>
					<l n="28" xml:id="chapter-664-div-664-l-19920">si wâren gein strîte die herten:</l>
					<l n="29" xml:id="chapter-664-div-664-l-19921">beidenthalpz mit schaden stêt.</l>
					<l n="30" xml:id="chapter-664-div-664-l-19922">Gârel und Gaherjêt</l>
				</div>
			</div>
			<div n="665" xml:id="chapter-665" type="chapter" data-level="1">
				<div xml:id="chapter-665-div-665" data-level="2">
					<l n="1" xml:id="chapter-665-div-665-l-19923">und rois Meljanz de Barbigôl</l>
					<l n="2" xml:id="chapter-665-div-665-l-19924">und Jofreit fîz Idôl,</l>
					<l n="3" xml:id="chapter-665-div-665-l-19925">die sint hin ûf gevangen,</l>
					<l n="4" xml:id="chapter-665-div-665-l-19926">ê der buhurt wære ergangen.</l>
					<l n="5" xml:id="chapter-665-div-665-l-19927">ouch viengen si von Lôgrois</l>
					<l n="6" xml:id="chapter-665-div-665-l-19928">duc Frîam de Vermendois</l>
					<l n="7" xml:id="chapter-665-div-665-l-19929">und cuns Ritschart de Nâvers.</l>
					<l n="8" xml:id="chapter-665-div-665-l-19930">der vertet niwan eines spers:</l>
					<l n="9" xml:id="chapter-665-div-665-l-19931">gein swem ouch daz sîn hant gebôt,</l>
					<l n="10" xml:id="chapter-665-div-665-l-19932">der viel vor im durch tjoste nôt.</l>
					<l n="11" xml:id="chapter-665-div-665-l-19933">Artûs mit sîn selbes hant</l>
					<l n="12" xml:id="chapter-665-div-665-l-19934">vienc den degen wert erkant.</l>
					<l n="13" xml:id="chapter-665-div-665-l-19935">dâ wurden unverdrozzen</l>
					<l n="14" xml:id="chapter-665-div-665-l-19936">die poinder sô geslozzen,</l>
					<l n="15" xml:id="chapter-665-div-665-l-19937">des m/hte swenden sich der walt.</l>
					<l n="16" xml:id="chapter-665-div-665-l-19938">manec tjoste ungezalt</l>
					<l n="17" xml:id="chapter-665-div-665-l-19939">rêrten trunzûne.</l>
					<l n="18" xml:id="chapter-665-div-665-l-19940">die werden Bertûne</l>
					<l n="19" xml:id="chapter-665-div-665-l-19941">wâren ouch manlîch ze wer.</l>
					<l n="20" xml:id="chapter-665-div-665-l-19942">gein der herzoginne her</l>
					<l n="21" xml:id="chapter-665-div-665-l-19943">Artûs nâchhuote</l>
					<l n="22" xml:id="chapter-665-div-665-l-19944">muoste strîtes sîn ze muote.</l>
					<l n="23" xml:id="chapter-665-div-665-l-19945">man hardierte si den tac</l>
					<l n="24" xml:id="chapter-665-div-665-l-19946">unz dar diu vluot des hers lac.</l>
					<l n="25" xml:id="chapter-665-div-665-l-19947">ouch solde mîn her Gâwân</l>
					<l n="26" xml:id="chapter-665-div-665-l-19948">der herzogîn gekündet hân,</l>
					<l n="27" xml:id="chapter-665-div-665-l-19949">daz ein sîn helfære</l>
					<l n="28" xml:id="chapter-665-div-665-l-19950">in ir lande wære:</l>
					<l n="29" xml:id="chapter-665-div-665-l-19951">sô wære des strîtes niht geschehen.</l>
					<l n="30" xml:id="chapter-665-div-665-l-19952">dô enwolde ers ir noch niemen jehen,</l>
				</div>
			</div>
			<div n="666" xml:id="chapter-666" type="chapter" data-level="1">
				<div xml:id="chapter-666-div-666" data-level="2">
					<l n="1" xml:id="chapter-666-div-666-l-19953">ê siz selbe sehen mohte.</l>
					<l n="2" xml:id="chapter-666-div-666-l-19954">er warp, als ez im tohte,</l>
					<l n="3" xml:id="chapter-666-div-666-l-19955">und schuof ouch sîne reise</l>
					<l n="4" xml:id="chapter-666-div-666-l-19956">gein Artûse dem Berteneise</l>
					<l n="5" xml:id="chapter-666-div-666-l-19957">mit tiuren gezelten.</l>
					<l n="6" xml:id="chapter-666-div-666-l-19958">niemen dâ mohte engelten,</l>
					<l n="7" xml:id="chapter-666-div-666-l-19959">ob er im was unerkant:</l>
					<l n="8" xml:id="chapter-666-div-666-l-19960">des milten Gâwânes hant</l>
					<l n="9" xml:id="chapter-666-div-666-l-19961">begunde in sô mit willen geben,</l>
					<l n="10" xml:id="chapter-666-div-666-l-19962">als er niht langer wolde leben.</l>
					<l n="11" xml:id="chapter-666-div-666-l-19963">sarjande, ritter, vrouwen</l>
					<l n="12" xml:id="chapter-666-div-666-l-19964">muosten emphâhen und schouwen</l>
					<l n="13" xml:id="chapter-666-div-666-l-19965">sîne gâbe sô grœzlîche,</l>
					<l n="14" xml:id="chapter-666-div-666-l-19966">daz si sprâchen al gelîche,</l>
					<l n="15" xml:id="chapter-666-div-666-l-19967">in wære diu wâre helfe komen.</l>
					<l n="16" xml:id="chapter-666-div-666-l-19968">dô wart ouch vreude an in vernomen.</l>
					<l n="17" xml:id="chapter-666-div-666-l-19969">dô hiez gewinnen der degen wert</l>
					<l n="18" xml:id="chapter-666-div-666-l-19970">starke soumære, schœniu vrouwen phert</l>
					<l n="19" xml:id="chapter-666-div-666-l-19971">und harnas al der ritterschaft.</l>
					<l n="20" xml:id="chapter-666-div-666-l-19972">sarjande zîser grôze kraft</l>
					<l n="21" xml:id="chapter-666-div-666-l-19973">aldâ bereite wâren.</l>
					<l n="22" xml:id="chapter-666-div-666-l-19974">dô kunde er sus gebâren:</l>
					<l n="23" xml:id="chapter-666-div-666-l-19975">dô nam mîn her Gâwân</l>
					<l n="24" xml:id="chapter-666-div-666-l-19976">vier werde ritter sunder dan,</l>
					<l n="25" xml:id="chapter-666-div-666-l-19977">daz einer kamerære</l>
					<l n="26" xml:id="chapter-666-div-666-l-19978">und der ander schenke wære</l>
					<l n="27" xml:id="chapter-666-div-666-l-19979">und der dritte truhsæze</l>
					<l n="28" xml:id="chapter-666-div-666-l-19980">und daz der vierde niht vergæze,</l>
					<l n="29" xml:id="chapter-666-div-666-l-19981">er enwære marschalc. sus warp er:</l>
					<l n="30" xml:id="chapter-666-div-666-l-19982">dise viere leisten sîne ger.</l>
				</div>
			</div>
			<div n="667" xml:id="chapter-667" type="chapter" data-level="1">
				<div xml:id="chapter-667-div-667" data-level="2">
					<l n="1" xml:id="chapter-667-div-667-l-19983">nû lât Artûsen stille ligen.</l>
					<l n="2" xml:id="chapter-667-div-667-l-19984">Gâwâns grüezen wart verswigen</l>
					<l n="3" xml:id="chapter-667-div-667-l-19985">in den tac: unsanfte erz meit.</l>
					<l n="4" xml:id="chapter-667-div-667-l-19986">des morgens vruo mit krache reit</l>
					<l n="5" xml:id="chapter-667-div-667-l-19987">gein Jôflanze Artûses her.</l>
					<l n="6" xml:id="chapter-667-div-667-l-19988">sîn nâchhuote schuof er ze wer:</l>
					<l n="7" xml:id="chapter-667-div-667-l-19989">dô die niht strîtes vunden dâ,</l>
					<l n="8" xml:id="chapter-667-div-667-l-19990">si kêrten nâch im ûf die slâ.</l>
					<l n="9" xml:id="chapter-667-div-667-l-19991">dô nam mîn her Gâwân</l>
					<l n="10" xml:id="chapter-667-div-667-l-19992">sîn ammetliute sunder dan.</l>
					<l n="11" xml:id="chapter-667-div-667-l-19993">niht langer er wolde bîten,</l>
					<l n="12" xml:id="chapter-667-div-667-l-19994">er hiez den marschalc rîten</l>
					<l n="13" xml:id="chapter-667-div-667-l-19995">ze Jôflanze ûf den plân.</l>
					<l n="14" xml:id="chapter-667-div-667-l-19996">"sunderleger wil ich hân.</l>
					<l n="15" xml:id="chapter-667-div-667-l-19997">dû sihs daz grôze her wol ligen:</l>
					<l n="16" xml:id="chapter-667-div-667-l-19998">ez ist et nû alsô gedigen,</l>
					<l n="17" xml:id="chapter-667-div-667-l-19999">ir herren muoz ich iu nennen,</l>
					<l n="18" xml:id="chapter-667-div-667-l-20000">daz ir den müget erkennen.</l>
					<l n="19" xml:id="chapter-667-div-667-l-20001">ez ist mîn œheim Artûs,</l>
					<l n="20" xml:id="chapter-667-div-667-l-20002">in des hove und in des hûs</l>
					<l n="21" xml:id="chapter-667-div-667-l-20003">ich von kinde bin erzogen.</l>
					<l n="22" xml:id="chapter-667-div-667-l-20004">nû schaffet mir vür unbetrogen</l>
					<l n="23" xml:id="chapter-667-div-667-l-20005">mîn reise alsô mit koste dar,</l>
					<l n="24" xml:id="chapter-667-div-667-l-20006">daz mans vür rîcheit neme war,</l>
					<l n="25" xml:id="chapter-667-div-667-l-20007">und lât hie ûfe unvernomen,</l>
					<l n="26" xml:id="chapter-667-div-667-l-20008">daz Artûs her durch mich si komen."</l>
					<l n="27" xml:id="chapter-667-div-667-l-20009">si leisten, swaz er in gebôt,</l>
					<l n="28" xml:id="chapter-667-div-667-l-20010">des wart Plipalinôt</l>
					<l n="29" xml:id="chapter-667-div-667-l-20011">dar nâch unmüezec schiere.</l>
					<l n="30" xml:id="chapter-667-div-667-l-20012">kocken, ussiere,</l>
				</div>
			</div>
			<div n="668" xml:id="chapter-668" type="chapter" data-level="1">
				<div xml:id="chapter-668-div-668" data-level="2">
					<l n="1" xml:id="chapter-668-div-668-l-20013">Seytiez und snecken,</l>
					<l n="2" xml:id="chapter-668-div-668-l-20014">mit rotte der quecken</l>
					<l n="3" xml:id="chapter-668-div-668-l-20015">beidiu zorse und ouch ze vuoz</l>
					<l n="4" xml:id="chapter-668-div-668-l-20016">mit dem marschalc über muoz,</l>
					<l n="5" xml:id="chapter-668-div-668-l-20017">sarjande, garzûne.</l>
					<l n="6" xml:id="chapter-668-div-668-l-20018">hin nâch dem Bertûne</l>
					<l n="7" xml:id="chapter-668-div-668-l-20019">si kêrten her unde dâ</l>
					<l n="8" xml:id="chapter-668-div-668-l-20020">mit Gâwâns marschalc ûf die slâ.</l>
					<l n="9" xml:id="chapter-668-div-668-l-20021">si vuorten ouch, des sît gewis,</l>
					<l n="10" xml:id="chapter-668-div-668-l-20022">ein gezelt, daz îblis</l>
					<l n="11" xml:id="chapter-668-div-668-l-20023">Klinschore durch minne sande,</l>
					<l n="12" xml:id="chapter-668-div-668-l-20024">dâ von man êrste erkande</l>
					<l n="13" xml:id="chapter-668-div-668-l-20025">ir zweier tougen über lût:</l>
					<l n="14" xml:id="chapter-668-div-668-l-20026">si wâren beide ein ander trût.</l>
					<l n="15" xml:id="chapter-668-div-668-l-20027">dem gezelt was koste niht vermiten:</l>
					<l n="16" xml:id="chapter-668-div-668-l-20028">mit schære nie bezzerz wart gesniten</l>
					<l n="17" xml:id="chapter-668-div-668-l-20029">wan einz, daz Isenhartes was.</l>
					<l n="18" xml:id="chapter-668-div-668-l-20030">bî Artûs sunder ûf ein gras</l>
					<l n="19" xml:id="chapter-668-div-668-l-20031">wart daz gezelt ûf geslagen.</l>
					<l n="20" xml:id="chapter-668-div-668-l-20032">manec zelt, hôrte ich sagen,</l>
					<l n="21" xml:id="chapter-668-div-668-l-20033">sluoc man dar um an wîten rinc.</l>
					<l n="22" xml:id="chapter-668-div-668-l-20034">daz dûhten rîlîchiu dinc.</l>
					<l n="23" xml:id="chapter-668-div-668-l-20035">vor Artûse wart vernomen,</l>
					<l n="24" xml:id="chapter-668-div-668-l-20036">Gâwâns marschalc wære komen,</l>
					<l n="25" xml:id="chapter-668-div-668-l-20037">der herbergete ûf den plân,</l>
					<l n="26" xml:id="chapter-668-div-668-l-20038">und daz der werde Gâwân</l>
					<l n="27" xml:id="chapter-668-div-668-l-20039">solde ouch komen bî dem tage.</l>
					<l n="28" xml:id="chapter-668-div-668-l-20040">daz wart ein gemeiniu sage</l>
					<l n="29" xml:id="chapter-668-div-668-l-20041">von al der massenîe.</l>
					<l n="30" xml:id="chapter-668-div-668-l-20042">Gâwân der valsches vrîe</l>
				</div>
			</div>
			<div n="669" xml:id="chapter-669" type="chapter" data-level="1">
				<div xml:id="chapter-669-div-669" data-level="2">
					<l n="1" xml:id="chapter-669-div-669-l-20043">von hûs sich rottierte.</l>
					<l n="2" xml:id="chapter-669-div-669-l-20044">sîne reise er alsus zierte,</l>
					<l n="3" xml:id="chapter-669-div-669-l-20045">dâ von m/hte ich iu wunder sagen.</l>
					<l n="4" xml:id="chapter-669-div-669-l-20046">manec soumære muoste tragen</l>
					<l n="5" xml:id="chapter-669-div-669-l-20047">kappeln und kamergewant.</l>
					<l n="6" xml:id="chapter-669-div-669-l-20048">manec soum mit harnase erkant</l>
					<l n="7" xml:id="chapter-669-div-669-l-20049">giengen ouch dar unden,</l>
					<l n="8" xml:id="chapter-669-div-669-l-20050">helm oben drûf gebunden</l>
					<l n="9" xml:id="chapter-669-div-669-l-20051">bî manegem schilte wol getân.</l>
					<l n="10" xml:id="chapter-669-div-669-l-20052">manec schœne kastelân</l>
					<l n="11" xml:id="chapter-669-div-669-l-20053">man bî den soumen ziehen sach.</l>
					<l n="12" xml:id="chapter-669-div-669-l-20054">ritter und vrouwen hinden nâch</l>
					<l n="13" xml:id="chapter-669-div-669-l-20055">riten an ein ander vaste.</l>
					<l n="14" xml:id="chapter-669-div-669-l-20056">daz gezoc wol eine raste</l>
					<l n="15" xml:id="chapter-669-div-669-l-20057">an der lenge was gemezzen.</l>
					<l n="16" xml:id="chapter-669-div-669-l-20058">dô enwart dâ niht vergezzen,</l>
					<l n="17" xml:id="chapter-669-div-669-l-20059">Gâwân einen ritter wol gevar</l>
					<l n="18" xml:id="chapter-669-div-669-l-20060">immer schuof zeiner vrouwen klâr.</l>
					<l n="19" xml:id="chapter-669-div-669-l-20061">daz wâren kranke sinne,</l>
					<l n="20" xml:id="chapter-669-div-669-l-20062">ob die sprâchen iht von minne.</l>
					<l n="21" xml:id="chapter-669-div-669-l-20063">der turkoite Flôrant</l>
					<l n="22" xml:id="chapter-669-div-669-l-20064">zeinem gesellen wart erkant</l>
					<l n="23" xml:id="chapter-669-div-669-l-20065">Sangîven von Norwæge.</l>
					<l n="24" xml:id="chapter-669-div-669-l-20066">Lischois der gar untræge</l>
					<l n="25" xml:id="chapter-669-div-669-l-20067">reit bî der süezen Kundrîê.</l>
					<l n="26" xml:id="chapter-669-div-669-l-20068">sîn swester Itonjê</l>
					<l n="27" xml:id="chapter-669-div-669-l-20069">bî Gâwân solde rîten.</l>
					<l n="28" xml:id="chapter-669-div-669-l-20070">an den selben zîten</l>
					<l n="29" xml:id="chapter-669-div-669-l-20071">Arnîve und diu herzogîn</l>
					<l n="30" xml:id="chapter-669-div-669-l-20072">ouch gesellen wolden sîn.</l>
				</div>
			</div>
			<div n="670" xml:id="chapter-670" type="chapter" data-level="1">
				<div xml:id="chapter-670-div-670" data-level="2">
					<l n="1" xml:id="chapter-670-div-670-l-20073">nû, diz was et alsus komen:</l>
					<l n="2" xml:id="chapter-670-div-670-l-20074">Gâwâns rinc was genomen</l>
					<l n="3" xml:id="chapter-670-div-670-l-20075">durch Artûs her, aldâ der lac.</l>
					<l n="4" xml:id="chapter-670-div-670-l-20076">waz man schouwens dâ gephlac,</l>
					<l n="5" xml:id="chapter-670-div-670-l-20077">ê diz volc durch si gerite!</l>
					<l n="6" xml:id="chapter-670-div-670-l-20078">Gâwân durch hovelîchen site</l>
					<l n="7" xml:id="chapter-670-div-670-l-20079">und ouch durch werdeclîchiu dinc</l>
					<l n="8" xml:id="chapter-670-div-670-l-20080">hiez an Artûses rinc</l>
					<l n="9" xml:id="chapter-670-div-670-l-20081">die êrsten vrouwen halden.</l>
					<l n="10" xml:id="chapter-670-div-670-l-20082">sîn marschalc muoste walden,</l>
					<l n="11" xml:id="chapter-670-div-670-l-20083">daz einiu nâhe zuo der reit.</l>
					<l n="12" xml:id="chapter-670-div-670-l-20084">der andern deheiniu dâ vermeit,</l>
					<l n="13" xml:id="chapter-670-div-670-l-20085">si enhabeten sus alumme,</l>
					<l n="14" xml:id="chapter-670-div-670-l-20086">hie diu wîse und dort diu tumme,</l>
					<l n="15" xml:id="chapter-670-div-670-l-20087">bî ieslîcher ein ritter, der ir phlac</l>
					<l n="16" xml:id="chapter-670-div-670-l-20088">und der sich dienstes dar bewac.</l>
					<l n="17" xml:id="chapter-670-div-670-l-20089">Artûs rinc den wîten</l>
					<l n="18" xml:id="chapter-670-div-670-l-20090">man sach an allen sîten</l>
					<l n="19" xml:id="chapter-670-div-670-l-20091">mit vrouwen ummevangen.</l>
					<l n="20" xml:id="chapter-670-div-670-l-20092">dô wart alrêst emphangen</l>
					<l n="21" xml:id="chapter-670-div-670-l-20093">Gâwân der sælden rîche,</l>
					<l n="22" xml:id="chapter-670-div-670-l-20094">ich wæne des, minneclîche.</l>
					<l n="23" xml:id="chapter-670-div-670-l-20095">Arnîve, ir toher und ir kint</l>
					<l n="24" xml:id="chapter-670-div-670-l-20096">mit Gâwâne erbeizet sint,</l>
					<l n="25" xml:id="chapter-670-div-670-l-20097">von Lôgrois diu herzogîn</l>
					<l n="26" xml:id="chapter-670-div-670-l-20098">und der herzoge von Gôwerzîn</l>
					<l n="27" xml:id="chapter-670-div-670-l-20099">und der turkoite Flôrant.</l>
					<l n="28" xml:id="chapter-670-div-670-l-20100">gein disen liuten wert erkant</l>
					<l n="29" xml:id="chapter-670-div-670-l-20101">Artûs ûz dem gezelte gienc,</l>
					<l n="30" xml:id="chapter-670-div-670-l-20102">der si dâ vriuntlîche emphienc.</l>
				</div>
			</div>
			<div n="671" xml:id="chapter-671" type="chapter" data-level="1">
				<div xml:id="chapter-671-div-671" data-level="2">
					<l n="1" xml:id="chapter-671-div-671-l-20103">als tet diu künegîn, sîn wîp:</l>
					<l n="2" xml:id="chapter-671-div-671-l-20104">diu emphienc Gâwânes lîp</l>
					<l n="3" xml:id="chapter-671-div-671-l-20105">und ander sîne geselleschaft</l>
					<l n="4" xml:id="chapter-671-div-671-l-20106">mit getriulîcher liebe kraft.</l>
					<l n="5" xml:id="chapter-671-div-671-l-20107">dâ wart manec kus getân</l>
					<l n="6" xml:id="chapter-671-div-671-l-20108">von maneger vrouwen wol getân.</l>
					<l n="7" xml:id="chapter-671-div-671-l-20109">Artûs sprach zem neven sîn:</l>
					<l n="8" xml:id="chapter-671-div-671-l-20110">"wer sint die gesellen dîn?"</l>
					<l n="9" xml:id="chapter-671-div-671-l-20111">Gâwân sprach: "mîne vrouwen</l>
					<l n="10" xml:id="chapter-671-div-671-l-20112">sol ich si küssen schouwen.</l>
					<l n="11" xml:id="chapter-671-div-671-l-20113">daz wære unsanfte bewart:</l>
					<l n="12" xml:id="chapter-671-div-671-l-20114">si sint wol beide von der art."</l>
					<l n="13" xml:id="chapter-671-div-671-l-20115">der turkoite Flôrant</l>
					<l n="14" xml:id="chapter-671-div-671-l-20116">wart dâ geküsset al zehant</l>
					<l n="15" xml:id="chapter-671-div-671-l-20117">und der herzoge von Gôwerzîn</l>
					<l n="16" xml:id="chapter-671-div-671-l-20118">von Ginovêren der künegîn.</l>
					<l n="17" xml:id="chapter-671-div-671-l-20119">si giengen wider inz gezelt.</l>
					<l n="18" xml:id="chapter-671-div-671-l-20120">manegen dûhte, daz daz wîte velt</l>
					<l n="19" xml:id="chapter-671-div-671-l-20121">vollez vrouwen wære.</l>
					<l n="20" xml:id="chapter-671-div-671-l-20122">dô warp niht sô der swære</l>
					<l n="21" xml:id="chapter-671-div-671-l-20123">Artûs, spranc ûf ein kastelân,</l>
					<l n="22" xml:id="chapter-671-div-671-l-20124">al dise vrouwen wol getân</l>
					<l n="23" xml:id="chapter-671-div-671-l-20125">und al die ritter beneben in,</l>
					<l n="24" xml:id="chapter-671-div-671-l-20126">er reit den rinc alumme hin.</l>
					<l n="25" xml:id="chapter-671-div-671-l-20127">mit zühten Artûses munt</l>
					<l n="26" xml:id="chapter-671-div-671-l-20128">si emphienc an der selben stunt.</l>
					<l n="27" xml:id="chapter-671-div-671-l-20129">daz was Gâwâns wille,</l>
					<l n="28" xml:id="chapter-671-div-671-l-20130">daz si alle habeten stille,</l>
					<l n="29" xml:id="chapter-671-div-671-l-20131">unz daz er mit in dannen rite:</l>
					<l n="30" xml:id="chapter-671-div-671-l-20132">daz was ein h/veschlîcher site.</l>
				</div>
			</div>
			<div n="672" xml:id="chapter-672" type="chapter" data-level="1">
				<div xml:id="chapter-672-div-672" data-level="2">
					<l n="1" xml:id="chapter-672-div-672-l-20133">Artûs erbeizte und gienc dar în.</l>
					<l n="2" xml:id="chapter-672-div-672-l-20134">er saz zuo dem neven sîn:</l>
					<l n="3" xml:id="chapter-672-div-672-l-20135">den bestuont er sus mit mæren,</l>
					<l n="4" xml:id="chapter-672-div-672-l-20136">wer die vünf vrouwen wæren.</l>
					<l n="5" xml:id="chapter-672-div-672-l-20137">dô huop mîn her Gâwân</l>
					<l n="6" xml:id="chapter-672-div-672-l-20138">an der eldesten zem êrsten an.</l>
					<l n="7" xml:id="chapter-672-div-672-l-20139">sus sprach er zuo dem Bertûn:</l>
					<l n="8" xml:id="chapter-672-div-672-l-20140">"erkandet ir Utepandragûn,</l>
					<l n="9" xml:id="chapter-672-div-672-l-20141">sôst diz Arnîve, sîn wîp:</l>
					<l n="10" xml:id="chapter-672-div-672-l-20142">von den zwein kom iuwer lîp.</l>
					<l n="11" xml:id="chapter-672-div-672-l-20143">sô ist diz diu muoter mîn,</l>
					<l n="12" xml:id="chapter-672-div-672-l-20144">von Norwæge diu künegîn.</l>
					<l n="13" xml:id="chapter-672-div-672-l-20145">dise zwuo mîn swester sint.</l>
					<l n="14" xml:id="chapter-672-div-672-l-20146">nû seht, wie vlætegiu kint!"</l>
					<l n="15" xml:id="chapter-672-div-672-l-20147">ein ander küssen dâ geschach.</l>
					<l n="16" xml:id="chapter-672-div-672-l-20148">vreude unde jâmer sach</l>
					<l n="17" xml:id="chapter-672-div-672-l-20149">al, die daz sehen wolden:</l>
					<l n="18" xml:id="chapter-672-div-672-l-20150">von der liebe si daz dolden.</l>
					<l n="19" xml:id="chapter-672-div-672-l-20151">beidiu lachen und weinen</l>
					<l n="20" xml:id="chapter-672-div-672-l-20152">kunde ir munt vil wol bescheinen:</l>
					<l n="21" xml:id="chapter-672-div-672-l-20153">von grôzer liebe daz geschach.</l>
					<l n="22" xml:id="chapter-672-div-672-l-20154">Artûs ze Gâwâne sprach:</l>
					<l n="23" xml:id="chapter-672-div-672-l-20155">"neve, ich bin des mæres noch vrî,</l>
					<l n="24" xml:id="chapter-672-div-672-l-20156">wer diu klâre vünfte vrouwe sî."</l>
					<l n="25" xml:id="chapter-672-div-672-l-20157">dô sprach Gâwân der kurtois:</l>
					<l n="26" xml:id="chapter-672-div-672-l-20158">"ez ist diu herzogîn von Lôgrois.</l>
					<l n="27" xml:id="chapter-672-div-672-l-20159">in der genâden bin ich hie.</l>
					<l n="28" xml:id="chapter-672-div-672-l-20160">mirst gesaget, ir habet gesuochet sie:</l>
					<l n="29" xml:id="chapter-672-div-672-l-20161">swaz ir des habet genozzen,</l>
					<l n="30" xml:id="chapter-672-div-672-l-20162">daz zeiget unverdrozzen.</l>
				</div>
			</div>
			<div n="673" xml:id="chapter-673" type="chapter" data-level="1">
				<div xml:id="chapter-673-div-673" data-level="2">
					<l n="1" xml:id="chapter-673-div-673-l-20163">ir m/htet zeiner witewen wol tuon."</l>
					<l n="2" xml:id="chapter-673-div-673-l-20164">Artûs sprach: "dîner muomen sun</l>
					<l n="3" xml:id="chapter-673-div-673-l-20165">Gaherjêten si dort hât</l>
					<l n="4" xml:id="chapter-673-div-673-l-20166">und Gârelen, der ritters tât</l>
					<l n="5" xml:id="chapter-673-div-673-l-20167">in manegem poinder worhte.</l>
					<l n="6" xml:id="chapter-673-div-673-l-20168">mir wart der unervorhte</l>
					<l n="7" xml:id="chapter-673-div-673-l-20169">an mîner sîten genomen.</l>
					<l n="8" xml:id="chapter-673-div-673-l-20170">ein unser poinder was sô komen</l>
					<l n="9" xml:id="chapter-673-div-673-l-20171">mit hurte unz an ir barbigân.</l>
					<l n="10" xml:id="chapter-673-div-673-l-20172">hurtâ, wiez dâ wart getân</l>
					<l n="11" xml:id="chapter-673-div-673-l-20173">von dem werden Meljanz von Lîz!</l>
					<l n="12" xml:id="chapter-673-div-673-l-20174">under eine baniere wîz</l>
					<l n="13" xml:id="chapter-673-div-673-l-20175">ist er hin ûf gevangen.</l>
					<l n="14" xml:id="chapter-673-div-673-l-20176">diu banier hât emphangen</l>
					<l n="15" xml:id="chapter-673-div-673-l-20177">vor zobele ein swarze strâle</l>
					<l n="16" xml:id="chapter-673-div-673-l-20178">mit herzen bluotes mâle</l>
					<l n="17" xml:id="chapter-673-div-673-l-20179">nâch mannes kummer gevar:</l>
					<l n="18" xml:id="chapter-673-div-673-l-20180">Lirivoin rief al diu schar,</l>
					<l n="19" xml:id="chapter-673-div-673-l-20181">die under der durch strîten riten.</l>
					<l n="20" xml:id="chapter-673-div-673-l-20182">die hânt den prîs hin ûf erstriten.</l>
					<l n="21" xml:id="chapter-673-div-673-l-20183">mirst ouch mîn neve Jofreit</l>
					<l n="22" xml:id="chapter-673-div-673-l-20184">hin ûf gevangen, daz ist mir leit.</l>
					<l n="23" xml:id="chapter-673-div-673-l-20185">diu nâchuote was gestern mîn:</l>
					<l n="24" xml:id="chapter-673-div-673-l-20186">dâ von gedêch mir dirre pîn."</l>
					<l n="25" xml:id="chapter-673-div-673-l-20187">der künec sîns schaden vil verjach.</l>
					<l n="26" xml:id="chapter-673-div-673-l-20188">diu herzogîn mit zühten sprach:</l>
					<l n="27" xml:id="chapter-673-div-673-l-20189">"herre, ich sage iuch slasters buoz.</l>
					<l n="28" xml:id="chapter-673-div-673-l-20190">ir enhetet mîn deheinen gruoz:</l>
					<l n="29" xml:id="chapter-673-div-673-l-20191">ir muget mir schaden hân getân,</l>
					<l n="30" xml:id="chapter-673-div-673-l-20192">den ich doch ungedienet hân,</l>
				</div>
			</div>
			<div n="674" xml:id="chapter-674" type="chapter" data-level="1">
				<div xml:id="chapter-674-div-674" data-level="2">
					<l n="1" xml:id="chapter-674-div-674-l-20193">sît ir mich gesuochet hât.</l>
					<l n="2" xml:id="chapter-674-div-674-l-20194">nû lêre iuch got ergetzens rât.</l>
					<l n="3" xml:id="chapter-674-div-674-l-20195">in des helfe ir sît geriten,</l>
					<l n="4" xml:id="chapter-674-div-674-l-20196">ob der hât mit mir gestriten,</l>
					<l n="5" xml:id="chapter-674-div-674-l-20197">dâ wart ich âne wer bekant</l>
					<l n="6" xml:id="chapter-674-div-674-l-20198">und zer blôzen sîten an gerant.</l>
					<l n="7" xml:id="chapter-674-div-674-l-20199">ob der noch strîtes gein mir gert,</l>
					<l n="8" xml:id="chapter-674-div-674-l-20200">der wirt wol gendet âne swert."</l>
					<l n="9" xml:id="chapter-674-div-674-l-20201">z Artuse sprach dô Gâwân:</l>
					<l n="10" xml:id="chapter-674-div-674-l-20202">"waz râtet irs, ob wir disen plân</l>
					<l n="11" xml:id="chapter-674-div-674-l-20203">baz mit rittern überlegen,</l>
					<l n="12" xml:id="chapter-674-div-674-l-20204">sît wirz wol getuon megen?</l>
					<l n="13" xml:id="chapter-674-div-674-l-20205">ich erwirbe wol an der herzogîn,</l>
					<l n="14" xml:id="chapter-674-div-674-l-20206">daz die iuwern ledec suln sîn</l>
					<l n="15" xml:id="chapter-674-div-674-l-20207">und daz ir ritterschaft dâ her</l>
					<l n="16" xml:id="chapter-674-div-674-l-20208">kumt mit manegem niuwen sper."</l>
					<l n="17" xml:id="chapter-674-div-674-l-20209">"des volge ich" sprach Artûs.</l>
					<l n="18" xml:id="chapter-674-div-674-l-20210">diu herzogîn dô hin ze hûs</l>
					<l n="19" xml:id="chapter-674-div-674-l-20211">sande nâch den werden.</l>
					<l n="20" xml:id="chapter-674-div-674-l-20212">ich wæne, ûf der erden</l>
					<l n="21" xml:id="chapter-674-div-674-l-20213">ie schœner samenunge wart.</l>
					<l n="22" xml:id="chapter-674-div-674-l-20214">gein herbergen sîner vart</l>
					<l n="23" xml:id="chapter-674-div-674-l-20215">Gâwân urloubes gerte,</l>
					<l n="24" xml:id="chapter-674-div-674-l-20216">des in der künec gewerte.</l>
					<l n="25" xml:id="chapter-674-div-674-l-20217">die man mit im komen sach</l>
					<l n="26" xml:id="chapter-674-div-674-l-20218">vuoren dan mit im an ir gemach.</l>
					<l n="27" xml:id="chapter-674-div-674-l-20219">sîn herberge rîche</l>
					<l n="28" xml:id="chapter-674-div-674-l-20220">stuont sô ritterlîche,</l>
					<l n="29" xml:id="chapter-674-div-674-l-20221">daz si was kostebære</l>
					<l n="30" xml:id="chapter-674-div-674-l-20222">und der armüete lære</l>
				</div>
			</div>
			<div n="675" xml:id="chapter-675" type="chapter" data-level="1">
				<div xml:id="chapter-675-div-675" data-level="2">
					<l n="1" xml:id="chapter-675-div-675-l-20223">in sîne herberge reit</l>
					<l n="2" xml:id="chapter-675-div-675-l-20224">maneger, dem von herzen leit</l>
					<l n="3" xml:id="chapter-675-div-675-l-20225">was sîn langez ûz wesen.</l>
					<l n="4" xml:id="chapter-675-div-675-l-20226">nû was ouch Keie genesen</l>
					<l n="5" xml:id="chapter-675-div-675-l-20227">bî dem Plimizôl der tjoste.</l>
					<l n="6" xml:id="chapter-675-div-675-l-20228">der pruovte Gâwâns koste,</l>
					<l n="7" xml:id="chapter-675-div-675-l-20229">er sprach: "mîns herren swâger Lôt,</l>
					<l n="8" xml:id="chapter-675-div-675-l-20230">von dem was uns dehein nôt</l>
					<l n="9" xml:id="chapter-675-div-675-l-20231">ebenhiuze noch sunderringes."</l>
					<l n="10" xml:id="chapter-675-div-675-l-20232">dô dâhte er noch des dinges,</l>
					<l n="11" xml:id="chapter-675-div-675-l-20233">wande in Gâwân dort niht rach,</l>
					<l n="12" xml:id="chapter-675-div-675-l-20234">dâ im sîn zeswer arm zebrach.</l>
					<l n="13" xml:id="chapter-675-div-675-l-20235">"got mit den liuten wunder tuot.</l>
					<l n="14" xml:id="chapter-675-div-675-l-20236">wer gap Gâwân die vrouwen luot?"</l>
					<l n="15" xml:id="chapter-675-div-675-l-20237">sus sprach Keie in sînem schimph.</l>
					<l n="16" xml:id="chapter-675-div-675-l-20238">daz was gein vriunde ein swach gelimph:</l>
					<l n="17" xml:id="chapter-675-div-675-l-20239">der getriuwe ist vriundes êren vrô,</l>
					<l n="18" xml:id="chapter-675-div-675-l-20240">der ungetriuwe wâfenô</l>
					<l n="19" xml:id="chapter-675-div-675-l-20241">rüefet, swenne ein liep geschiht</l>
					<l n="20" xml:id="chapter-675-div-675-l-20242">sînem vriunde und er daz siht.</l>
					<l n="21" xml:id="chapter-675-div-675-l-20243">Gâwân phlac sælde und êre:</l>
					<l n="22" xml:id="chapter-675-div-675-l-20244">gert iemen vürbaz mêre,</l>
					<l n="23" xml:id="chapter-675-div-675-l-20245">war wil der mit gedanken?</l>
					<l n="24" xml:id="chapter-675-div-675-l-20246">sô sint die muotes kranken</l>
					<l n="25" xml:id="chapter-675-div-675-l-20247">gîtes unde hazzes vol.</l>
					<l n="26" xml:id="chapter-675-div-675-l-20248">sô tuot dem ellenthaften wol,</l>
					<l n="27" xml:id="chapter-675-div-675-l-20249">swâ sînes vriundes prîs gestêt,</l>
					<l n="28" xml:id="chapter-675-div-675-l-20250">daz schande vlühtec von im gêt.</l>
					<l n="29" xml:id="chapter-675-div-675-l-20251">Gâwân âne valschen haz</l>
					<l n="30" xml:id="chapter-675-div-675-l-20252">manlîcher triuwen nie vergaz:</l>
				</div>
			</div>
			<div n="676" xml:id="chapter-676" type="chapter" data-level="1">
				<div xml:id="chapter-676-div-676" data-level="2">
					<l n="1" xml:id="chapter-676-div-676-l-20253">kein unbilde dran geschach,</l>
					<l n="2" xml:id="chapter-676-div-676-l-20254">swâ man in bî sælden sach.</l>
					<l n="3" xml:id="chapter-676-div-676-l-20255">wie der von Norwæge</l>
					<l n="4" xml:id="chapter-676-div-676-l-20256">sînes volkes phlæge,</l>
					<l n="5" xml:id="chapter-676-div-676-l-20257">der ritter und der vrouwen?</l>
					<l n="6" xml:id="chapter-676-div-676-l-20258">dâ mohten rîcheit schouwen</l>
					<l n="7" xml:id="chapter-676-div-676-l-20259">Artûs und sîn gesinde</l>
					<l n="8" xml:id="chapter-676-div-676-l-20260">von des werden Lôtes kinde.</l>
					<l n="9" xml:id="chapter-676-div-676-l-20261">si suln ouch slâfen, dô man gaz:</l>
					<l n="10" xml:id="chapter-676-div-676-l-20262">ir ruowens hân ich selten haz.</l>
					<l n="11" xml:id="chapter-676-div-676-l-20263">smorgens kom vor tage geriten</l>
					<l n="12" xml:id="chapter-676-div-676-l-20264">volc mit werlîchen siten,</l>
					<l n="13" xml:id="chapter-676-div-676-l-20265">der herzoginne ritter gar.</l>
					<l n="14" xml:id="chapter-676-div-676-l-20266">man nam ir zimierde war</l>
					<l n="15" xml:id="chapter-676-div-676-l-20267">al bî des mânen schîne.</l>
					<l n="16" xml:id="chapter-676-div-676-l-20268">dâ Artûs und die sîne</l>
					<l n="17" xml:id="chapter-676-div-676-l-20269">lâgen, durch die zogeten sie</l>
					<l n="18" xml:id="chapter-676-div-676-l-20270">unz anderhalp, dâ Gâwân hie</l>
					<l n="19" xml:id="chapter-676-div-676-l-20271">lac mit wîtem ringe.</l>
					<l n="20" xml:id="chapter-676-div-676-l-20272">swer solhe helfe ertwinge</l>
					<l n="21" xml:id="chapter-676-div-676-l-20273">mit sîner ellenthaften hant,</l>
					<l n="22" xml:id="chapter-676-div-676-l-20274">den mac man hân vür prîs erkant.</l>
					<l n="23" xml:id="chapter-676-div-676-l-20275">Gâwân sînen marschalc bat</l>
					<l n="24" xml:id="chapter-676-div-676-l-20276">in zeigen herberge stat.</l>
					<l n="25" xml:id="chapter-676-div-676-l-20277">als der herzoginne marschalc riet,</l>
					<l n="26" xml:id="chapter-676-div-676-l-20278">von Lôgrois diu werde diet</l>
					<l n="27" xml:id="chapter-676-div-676-l-20279">manegen rinc wol sunder zierten.</l>
					<l n="28" xml:id="chapter-676-div-676-l-20280">ê si geloschierten,</l>
					<l n="29" xml:id="chapter-676-div-676-l-20281">ez was wol mitter morgen.</l>
					<l n="30" xml:id="chapter-676-div-676-l-20282">hie næht ez niuwen sorgen.</l>
				</div>
			</div>
			<div n="677" xml:id="chapter-677" type="chapter" data-level="1">
				<div xml:id="chapter-677-div-677" data-level="2">
					<l n="1" xml:id="chapter-677-div-677-l-20283">Artûs der prîses erkande</l>
					<l n="2" xml:id="chapter-677-div-677-l-20284">sîne boten sande</l>
					<l n="3" xml:id="chapter-677-div-677-l-20285">ze Rosche Sabînes in die stat:</l>
					<l n="4" xml:id="chapter-677-div-677-l-20286">den künec Gramoflanz er bat,</l>
					<l n="5" xml:id="chapter-677-div-677-l-20287">"sît daz unwendec nû sol sîn,</l>
					<l n="6" xml:id="chapter-677-div-677-l-20288">daz er gein dem neven mîn</l>
					<l n="7" xml:id="chapter-677-div-677-l-20289">sînen kamph niht wil verbern,</l>
					<l n="8" xml:id="chapter-677-div-677-l-20290">des sol in mîn neve wern.</l>
					<l n="9" xml:id="chapter-677-div-677-l-20291">bitet in gein uns schiere komen,</l>
					<l n="10" xml:id="chapter-677-div-677-l-20292">sît sîn gewalt ist sus vernomen,</l>
					<l n="11" xml:id="chapter-677-div-677-l-20293">daz erz niht vermîden wil.</l>
					<l n="12" xml:id="chapter-677-div-677-l-20294">es wære einem andern man ze vil."</l>
					<l n="13" xml:id="chapter-677-div-677-l-20295">Artûses boten vuoren dan.</l>
					<l n="14" xml:id="chapter-677-div-677-l-20296">dô nam mîn her Gâwân</l>
					<l n="15" xml:id="chapter-677-div-677-l-20297">Lischoisen und Flôranden:</l>
					<l n="16" xml:id="chapter-677-div-677-l-20298">die von manegen landen,</l>
					<l n="17" xml:id="chapter-677-div-677-l-20299">minnen soldiere,</l>
					<l n="18" xml:id="chapter-677-div-677-l-20300">bat er im zeigen schiere,</l>
					<l n="19" xml:id="chapter-677-div-677-l-20301">die der herzogîn ûf hôhen solt</l>
					<l n="20" xml:id="chapter-677-div-677-l-20302">wâren sô dienestlîchen holt.</l>
					<l n="21" xml:id="chapter-677-div-677-l-20303">er reit zuo zin und emphienc si sô,</l>
					<l n="22" xml:id="chapter-677-div-677-l-20304">daz si al gelîche sprâchen dô,</l>
					<l n="23" xml:id="chapter-677-div-677-l-20305">daz der werde Gâwân</l>
					<l n="24" xml:id="chapter-677-div-677-l-20306">wære ein manlîch h/vesch man.</l>
					<l n="25" xml:id="chapter-677-div-677-l-20307">dâ mite kêrte er von in wider.</l>
					<l n="26" xml:id="chapter-677-div-677-l-20308">sus warp er tougenlîche sider:</l>
					<l n="27" xml:id="chapter-677-div-677-l-20309">in sîne kamern er gienc,</l>
					<l n="28" xml:id="chapter-677-div-677-l-20310">mit harnase er übervienc</l>
					<l n="29" xml:id="chapter-677-div-677-l-20311">den lîp zen selben stunden</l>
					<l n="30" xml:id="chapter-677-div-677-l-20312">durch daz, ob sîne wunden</l>
				</div>
			</div>
			<div n="678" xml:id="chapter-678" type="chapter" data-level="1">
				<div xml:id="chapter-678-div-678" data-level="2">
					<l n="1" xml:id="chapter-678-div-678-l-20313">sô geheilet wæren,</l>
					<l n="2" xml:id="chapter-678-div-678-l-20314">daz die mâsen in niht swæren.</l>
					<l n="3" xml:id="chapter-678-div-678-l-20315">er wolde baneken den lîp,</l>
					<l n="4" xml:id="chapter-678-div-678-l-20316">sît sô manec man und wîp</l>
					<l n="5" xml:id="chapter-678-div-678-l-20317">sînen kamph solden sehen,</l>
					<l n="6" xml:id="chapter-678-div-678-l-20318">dâ die wîsen ritter möhten spehen,</l>
					<l n="7" xml:id="chapter-678-div-678-l-20319">ob sîn unverzagetiu hant</l>
					<l n="8" xml:id="chapter-678-div-678-l-20320">des tages gein prîse würde erkant.</l>
					<l n="9" xml:id="chapter-678-div-678-l-20321">einen knappen hete er des gebeten,</l>
					<l n="10" xml:id="chapter-678-div-678-l-20322">daz er im bræhte Gringuljeten:</l>
					<l n="11" xml:id="chapter-678-div-678-l-20323">daz begunde er leischieren.</l>
					<l n="12" xml:id="chapter-678-div-678-l-20324">er wolde sich môvieren,</l>
					<l n="13" xml:id="chapter-678-div-678-l-20325">daz er undz ors wæren bereit.</l>
					<l n="14" xml:id="chapter-678-div-678-l-20326">mir wart sîn reise nie sô leit:</l>
					<l n="15" xml:id="chapter-678-div-678-l-20327">al ein reit mîn her Gâwân</l>
					<l n="16" xml:id="chapter-678-div-678-l-20328">von dem her verre ûf den plân.</l>
					<l n="17" xml:id="chapter-678-div-678-l-20329">gelücke müezes walden!</l>
					<l n="18" xml:id="chapter-678-div-678-l-20330">er sach einen ritter halden</l>
					<l n="19" xml:id="chapter-678-div-678-l-20331">bî dem wazzer Sabîns.</l>
					<l n="20" xml:id="chapter-678-div-678-l-20332">den wir wol möhten heizen vlins</l>
					<l n="21" xml:id="chapter-678-div-678-l-20333">der manlîchen krefte,</l>
					<l n="22" xml:id="chapter-678-div-678-l-20334">er schûr der ritterschefte,</l>
					<l n="23" xml:id="chapter-678-div-678-l-20335">sîn herze valsch nie underswanc.</l>
					<l n="24" xml:id="chapter-678-div-678-l-20336">er was des lîbes wol sô kranc</l>
					<l n="25" xml:id="chapter-678-div-678-l-20337">swaz man heizet unprîs</l>
					<l n="26" xml:id="chapter-678-div-678-l-20338">daz entruoc er nie deheinen wîs</l>
					<l n="27" xml:id="chapter-678-div-678-l-20339">halbes vingers lanc noch spanne.</l>
					<l n="28" xml:id="chapter-678-div-678-l-20340">von dem selben werden manne</l>
					<l n="29" xml:id="chapter-678-div-678-l-20341">muget ir wol ê hân vernomen:</l>
					<l n="30" xml:id="chapter-678-div-678-l-20342">an den rehten stam diz mære ist komen.</l>
				</div>
			</div>
			<div n="679" xml:id="chapter-679" type="chapter" data-level="1">
				<div xml:id="chapter-679-div-679" data-level="2">
					<l n="1" xml:id="chapter-679-div-679-l-20343">Ob von dem werden Gâwân</l>
					<l n="2" xml:id="chapter-679-div-679-l-20344">werlîche ein tjost dâ wirt getân,</l>
					<l n="3" xml:id="chapter-679-div-679-l-20345">sô engevorhte ich sîner êre</l>
					<l n="4" xml:id="chapter-679-div-679-l-20346">an prîse nie sô sêre.</l>
					<l n="5" xml:id="chapter-679-div-679-l-20347">ich solde ouch sandern angest hân.</l>
					<l n="6" xml:id="chapter-679-div-679-l-20348">daz wil ich ûz den sorgen lân:</l>
					<l n="7" xml:id="chapter-679-div-679-l-20349">der was in strîte eins mannes her.</l>
					<l n="8" xml:id="chapter-679-div-679-l-20350">ûz heidenschaft verre über mer</l>
					<l n="9" xml:id="chapter-679-div-679-l-20351">was brâht diu zimierde sîn.</l>
					<l n="10" xml:id="chapter-679-div-679-l-20352">noch rœter denne ein rubîn</l>
					<l n="11" xml:id="chapter-679-div-679-l-20353">was sîn kursît und sîn orses kleit.</l>
					<l n="12" xml:id="chapter-679-div-679-l-20354">der helt nâch âventiuren reit:</l>
					<l n="13" xml:id="chapter-679-div-679-l-20355">sîn schilt was gar durchstochen.</l>
					<l n="14" xml:id="chapter-679-div-679-l-20356">er hête ouch gebrochen</l>
					<l n="15" xml:id="chapter-679-div-679-l-20357">von dem boume, des Gramoflanz</l>
					<l n="16" xml:id="chapter-679-div-679-l-20358">huote, einen sô liehten kranz,</l>
					<l n="17" xml:id="chapter-679-div-679-l-20359">daz Gâwânz rîs erkande.</l>
					<l n="18" xml:id="chapter-679-div-679-l-20360">dô vorhte er die schande,</l>
					<l n="19" xml:id="chapter-679-div-679-l-20361">ob sîn der künec dâ hete erbiten:</l>
					<l n="20" xml:id="chapter-679-div-679-l-20362">wære der durch strît gein im geriten,</l>
					<l n="21" xml:id="chapter-679-div-679-l-20363">sô müeste ouch strîten dâ geschehen,</l>
					<l n="22" xml:id="chapter-679-div-679-l-20364">und soldez nimmer vrouwe ersehen.</l>
					<l n="23" xml:id="chapter-679-div-679-l-20365">von Munsalvæsche wâren sie,</l>
					<l n="24" xml:id="chapter-679-div-679-l-20366">beidiu ors, diu alsus hie</l>
					<l n="25" xml:id="chapter-679-div-679-l-20367">liezen nâher strîchen:</l>
					<l n="26" xml:id="chapter-679-div-679-l-20368">ûf den poinder hurteclîchen</l>
					<l n="27" xml:id="chapter-679-div-679-l-20369">mit sporn si wurden des ermant.</l>
					<l n="28" xml:id="chapter-679-div-679-l-20370">al grüene klê, niht stoubec sant</l>
					<l n="29" xml:id="chapter-679-div-679-l-20371">stuont touwec, dâ diu tjost geschach.</l>
					<l n="30" xml:id="chapter-679-div-679-l-20372">mich müet ir beider ungemach.</l>
				</div>
			</div>
			<div n="680" xml:id="chapter-680" type="chapter" data-level="1">
				<div xml:id="chapter-680-div-680" data-level="2">
					<l n="1" xml:id="chapter-680-div-680-l-20373">si tâten ir poinder rehte:</l>
					<l n="2" xml:id="chapter-680-div-680-l-20374">ûz der tjoste geslehte</l>
					<l n="3" xml:id="chapter-680-div-680-l-20375">wâren si beide samt erborn.</l>
					<l n="4" xml:id="chapter-680-div-680-l-20376">wênec gewunnen, vil verlorn</l>
					<l n="5" xml:id="chapter-680-div-680-l-20377">hât, swer behaldet dâ den prîs:</l>
					<l n="6" xml:id="chapter-680-div-680-l-20378">der klagetz doch immer, ist er wîs.</l>
					<l n="7" xml:id="chapter-680-div-680-l-20379">gein ein ander stuont ir triuwe,</l>
					<l n="8" xml:id="chapter-680-div-680-l-20380">der enweder alt noch niuwe</l>
					<l n="9" xml:id="chapter-680-div-680-l-20381">dürkel scharten nie emphienc.</l>
					<l n="10" xml:id="chapter-680-div-680-l-20382">nû hœret, wie diu tjost ergienc:</l>
					<l n="11" xml:id="chapter-680-div-680-l-20383">hurteclîche und doch alsô,</l>
					<l n="12" xml:id="chapter-680-div-680-l-20384">si möhtens beide sîn unvrô.</l>
					<l n="13" xml:id="chapter-680-div-680-l-20385">erkandiu sippe und hôch geselleschaft</l>
					<l n="14" xml:id="chapter-680-div-680-l-20386">was dâ mit herzenlîcher kraft</l>
					<l n="15" xml:id="chapter-680-div-680-l-20387">durch scharphen strît zein ander komen.</l>
					<l n="16" xml:id="chapter-680-div-680-l-20388">von swem der prîs dâ wirt genomen,</l>
					<l n="17" xml:id="chapter-680-div-680-l-20389">des vreude ist dar um sorgen phant.</l>
					<l n="18" xml:id="chapter-680-div-680-l-20390">die tjoste brâhte iewederiu hant,</l>
					<l n="19" xml:id="chapter-680-div-680-l-20391">daz die mâge und die gesellen</l>
					<l n="20" xml:id="chapter-680-div-680-l-20392">ein ander muosten vellen</l>
					<l n="21" xml:id="chapter-680-div-680-l-20393">mit orse mit alle nider.</l>
					<l n="22" xml:id="chapter-680-div-680-l-20394">alsus wurben si dô sider:</l>
					<l n="23" xml:id="chapter-680-div-680-l-20395">ez wart aldâ verzwicket,</l>
					<l n="24" xml:id="chapter-680-div-680-l-20396">mit swerten verbicket.</l>
					<l n="25" xml:id="chapter-680-div-680-l-20397">schiltes schirben und daz grüene gras</l>
					<l n="26" xml:id="chapter-680-div-680-l-20398">ein gelîchiu temperîe was,</l>
					<l n="27" xml:id="chapter-680-div-680-l-20399">sît si begunden strîten.</l>
					<l n="28" xml:id="chapter-680-div-680-l-20400">si muosten scheidens bîten</l>
					<l n="29" xml:id="chapter-680-div-680-l-20401">alze lange: si begunden vruo.</l>
					<l n="30" xml:id="chapter-680-div-680-l-20402">dâ engreif et niemen scheidens zuo:</l>
				</div>
			</div>
			<div n="681" xml:id="chapter-681" type="chapter" data-level="1">
				<div xml:id="chapter-681-div-681" data-level="2">
					<l n="1" xml:id="chapter-681-div-681-l-20403">dâ enwas dennoch niemen wan sie.</l>
					<l n="2" xml:id="chapter-681-div-681-l-20404">welt ir nû hœren vürbaz, wie</l>
					<l n="3" xml:id="chapter-681-div-681-l-20405">an den selben stunden</l>
					<l n="4" xml:id="chapter-681-div-681-l-20406">Artûses boten vunden</l>
					<l n="5" xml:id="chapter-681-div-681-l-20407">den künec Gramoflanz mit her?</l>
					<l n="6" xml:id="chapter-681-div-681-l-20408">ûf einem plân bî dem mer</l>
					<l n="7" xml:id="chapter-681-div-681-l-20409">einhalp vlôz der Sabîns</l>
					<l n="8" xml:id="chapter-681-div-681-l-20410">und anderhalp der Poinzaklîns:</l>
					<l n="9" xml:id="chapter-681-div-681-l-20411">diu zwei wazzer sêweten dâ.</l>
					<l n="10" xml:id="chapter-681-div-681-l-20412">der plân was vester anderswâ:</l>
					<l n="11" xml:id="chapter-681-div-681-l-20413">Rosche Sabînes dort</l>
					<l n="12" xml:id="chapter-681-div-681-l-20414">diu houbetstat den vierden ort</l>
					<l n="13" xml:id="chapter-681-div-681-l-20415">begreif mit mûren und ouch mit graben</l>
					<l n="14" xml:id="chapter-681-div-681-l-20416">und mit manegem turne hôhe erhaben.</l>
					<l n="15" xml:id="chapter-681-div-681-l-20417">des hers loschieren was getân</l>
					<l n="16" xml:id="chapter-681-div-681-l-20418">wol mîlen lanc ûf den plân</l>
					<l n="17" xml:id="chapter-681-div-681-l-20419">und ouch wol halber mîle breit.</l>
					<l n="18" xml:id="chapter-681-div-681-l-20420">Artûs boten widerreit</l>
					<l n="19" xml:id="chapter-681-div-681-l-20421">manec ritter in gar unbekant,</l>
					<l n="20" xml:id="chapter-681-div-681-l-20422">turkopel, manec sarjant</l>
					<l n="21" xml:id="chapter-681-div-681-l-20423">zîser und mit lanzen.</l>
					<l n="22" xml:id="chapter-681-div-681-l-20424">dar nâch begunde swanzen</l>
					<l n="23" xml:id="chapter-681-div-681-l-20425">under maneger baniere</l>
					<l n="24" xml:id="chapter-681-div-681-l-20426">manec grôziu rotte schiere.</l>
					<l n="25" xml:id="chapter-681-div-681-l-20427">von pusînen was dâ krach.</l>
					<l n="26" xml:id="chapter-681-div-681-l-20428">daz her man gar sich regen sach:</l>
					<l n="27" xml:id="chapter-681-div-681-l-20429">si wolden an den zîten</l>
					<l n="28" xml:id="chapter-681-div-681-l-20430">gein Jôflanze rîten.</l>
					<l n="29" xml:id="chapter-681-div-681-l-20431">von vrouwen zoumen klingâ klinc!</l>
					<l n="30" xml:id="chapter-681-div-681-l-20432">des künec Gramoflanzes rinc</l>
				</div>
			</div>
			<div n="682" xml:id="chapter-682" type="chapter" data-level="1">
				<div xml:id="chapter-682-div-682" data-level="2">
					<l n="1" xml:id="chapter-682-div-682-l-20433">was mit vrouwen ummehalden.</l>
					<l n="2" xml:id="chapter-682-div-682-l-20434">kan ich nû mære walden,</l>
					<l n="3" xml:id="chapter-682-div-682-l-20435">ich sage iu, wer durch in dâ was</l>
					<l n="4" xml:id="chapter-682-div-682-l-20436">geherberget ûf daz gras</l>
					<l n="5" xml:id="chapter-682-div-682-l-20437">an sîne samenunge komen.</l>
					<l n="6" xml:id="chapter-682-div-682-l-20438">habet ir des ê niht vernomen,</l>
					<l n="7" xml:id="chapter-682-div-682-l-20439">sô lât michz iu machen kunt.</l>
					<l n="8" xml:id="chapter-682-div-682-l-20440">ûz der wazzervesten stat von Punt</l>
					<l n="9" xml:id="chapter-682-div-682-l-20441">brâhte im der werde œheim sîn,</l>
					<l n="10" xml:id="chapter-682-div-682-l-20442">der künec Brandelidelîn,</l>
					<l n="11" xml:id="chapter-682-div-682-l-20443">sehs hundert klâre vrouwen.</l>
					<l n="12" xml:id="chapter-682-div-682-l-20444">ieslîchiu mohte schouwen</l>
					<l n="13" xml:id="chapter-682-div-682-l-20445">gewâpent dâ ir âmîs</l>
					<l n="14" xml:id="chapter-682-div-682-l-20446">durch ritterschaft und durch prîs.</l>
					<l n="15" xml:id="chapter-682-div-682-l-20447">die werden Punturteise</l>
					<l n="16" xml:id="chapter-682-div-682-l-20448">wâren wol an dirre reise.</l>
					<l n="17" xml:id="chapter-682-div-682-l-20449">dâ was, welt ir gelouben mirs,</l>
					<l n="18" xml:id="chapter-682-div-682-l-20450">der klâre Bernout de Riviers:</l>
					<l n="19" xml:id="chapter-682-div-682-l-20451">des rîcher vater Nârant</l>
					<l n="20" xml:id="chapter-682-div-682-l-20452">hete im lâzen Ukerlant,</l>
					<l n="21" xml:id="chapter-682-div-682-l-20453">der brâhte in kocken ûf dem mer</l>
					<l n="22" xml:id="chapter-682-div-682-l-20454">ein alsô klârez vrouwen her,</l>
					<l n="23" xml:id="chapter-682-div-682-l-20455">den man dâ liehter varwe jach</l>
					<l n="24" xml:id="chapter-682-div-682-l-20456">und anders niht dâ von in sprach:</l>
					<l n="25" xml:id="chapter-682-div-682-l-20457">der wâren zwei hundert</l>
					<l n="26" xml:id="chapter-682-div-682-l-20458">ze megeden besundert,</l>
					<l n="27" xml:id="chapter-682-div-682-l-20459">zwei hundert heten dâ ir man.</l>
					<l n="28" xml:id="chapter-682-div-682-l-20460">ob ichz geprüevet rehte hân,</l>
					<l n="29" xml:id="chapter-682-div-682-l-20461">Bernout fîz cuns Nârant,</l>
					<l n="30" xml:id="chapter-682-div-682-l-20462">vünf hundert ritter wert erkant</l>
				</div>
			</div>
			<div n="683" xml:id="chapter-683" type="chapter" data-level="1">
				<div xml:id="chapter-683-div-683" data-level="2">
					<l n="1" xml:id="chapter-683-div-683-l-20463">mit im dâ komen wâren,</l>
					<l n="2" xml:id="chapter-683-div-683-l-20464">die vînde kunden vâren.</l>
					<l n="3" xml:id="chapter-683-div-683-l-20465">sus wolde der künec Gramoflanz</l>
					<l n="4" xml:id="chapter-683-div-683-l-20466">mit kamphe rechen sînen kranz,</l>
					<l n="5" xml:id="chapter-683-div-683-l-20467">daz ez vil liute sæhe,</l>
					<l n="6" xml:id="chapter-683-div-683-l-20468">wem man dâ prîses jæhe.</l>
					<l n="7" xml:id="chapter-683-div-683-l-20469">die vürsten ûz sînem rîche</l>
					<l n="8" xml:id="chapter-683-div-683-l-20470">mit rittern werlîche</l>
					<l n="9" xml:id="chapter-683-div-683-l-20471">wâren dâ und ouch mit vrouwen schar.</l>
					<l n="10" xml:id="chapter-683-div-683-l-20472">man sach dâ liute wol gevar.</l>
					<l n="11" xml:id="chapter-683-div-683-l-20473">Artûses boten kômen hie.</l>
					<l n="12" xml:id="chapter-683-div-683-l-20474">die vunden den künec, nû hœret wie:</l>
					<l n="13" xml:id="chapter-683-div-683-l-20475">palmâtes dicke ein matraz</l>
					<l n="14" xml:id="chapter-683-div-683-l-20476">lac under den künege, aldâ er saz,</l>
					<l n="15" xml:id="chapter-683-div-683-l-20477">dar ûf gesteppet ein phelle breit.</l>
					<l n="16" xml:id="chapter-683-div-683-l-20478">juncvrouwen klâr und ouch gemeit</l>
					<l n="17" xml:id="chapter-683-div-683-l-20479">schuohten îserîne kolzen</l>
					<l n="18" xml:id="chapter-683-div-683-l-20480">an den künec stolzen.</l>
					<l n="19" xml:id="chapter-683-div-683-l-20481">ein phelle, gap kostlîchen prîs,</l>
					<l n="20" xml:id="chapter-683-div-683-l-20482">geworht in Ezidêmonîs,</l>
					<l n="21" xml:id="chapter-683-div-683-l-20483">beidiu breit unde lanc,</l>
					<l n="22" xml:id="chapter-683-div-683-l-20484">hôhe ob im durch schate swanc,</l>
					<l n="23" xml:id="chapter-683-div-683-l-20485">an zwelf schefte genomen.</l>
					<l n="24" xml:id="chapter-683-div-683-l-20486">Artûs boten wâren komen.</l>
					<l n="25" xml:id="chapter-683-div-683-l-20487">gein dem, der hôchverte hort</l>
					<l n="26" xml:id="chapter-683-div-683-l-20488">truoc, si sprâchen disiu wort:</l>
					<l n="27" xml:id="chapter-683-div-683-l-20489">"herre. uns hât dâ her gesant</l>
					<l n="28" xml:id="chapter-683-div-683-l-20490">Artûs, der dâ vür erkant</l>
					<l n="29" xml:id="chapter-683-div-683-l-20491">was, daz er prîs etswenne truoc.</l>
					<l n="30" xml:id="chapter-683-div-683-l-20492">er hete ouch werdekeit genuoc:</l>
				</div>
			</div>
			<div n="684" xml:id="chapter-684" type="chapter" data-level="1">
				<div xml:id="chapter-684-div-684" data-level="2">
					<l n="1" xml:id="chapter-684-div-684-l-20493">die welt ir im verkrenken.</l>
					<l n="2" xml:id="chapter-684-div-684-l-20494">wie meget ir des erdenken,</l>
					<l n="3" xml:id="chapter-684-div-684-l-20495">daz ir gein sîner swester sun</l>
					<l n="4" xml:id="chapter-684-div-684-l-20496">solh ungenâde wellet tuon?</l>
					<l n="5" xml:id="chapter-684-div-684-l-20497">hete iu der werde Gâwân</l>
					<l n="6" xml:id="chapter-684-div-684-l-20498">grœzer herzeleit getân,</l>
					<l n="7" xml:id="chapter-684-div-684-l-20499">er möhte der tavelrunder</l>
					<l n="8" xml:id="chapter-684-div-684-l-20500">doch geniezen sunder,</l>
					<l n="9" xml:id="chapter-684-div-684-l-20501">wande in geselleschefte wernt</l>
					<l n="10" xml:id="chapter-684-div-684-l-20502">alle, die dar über phlihte gernt."</l>
					<l n="11" xml:id="chapter-684-div-684-l-20503">der künec sprach: "den gelobeten strît</l>
					<l n="12" xml:id="chapter-684-div-684-l-20504">mîn unverzagetiu hant sô gît,</l>
					<l n="13" xml:id="chapter-684-div-684-l-20505">daz ich Gâwânen bî disem tage</l>
					<l n="14" xml:id="chapter-684-div-684-l-20506">gein prîse oder in laster jage.</l>
					<l n="15" xml:id="chapter-684-div-684-l-20507">ich hân mit wârheit vernomen,</l>
					<l n="16" xml:id="chapter-684-div-684-l-20508">Artûs sî mit storje komen</l>
					<l n="17" xml:id="chapter-684-div-684-l-20509">und des wîp, diu künegîn.</l>
					<l n="18" xml:id="chapter-684-div-684-l-20510">diu sol willekomen sîn.</l>
					<l n="19" xml:id="chapter-684-div-684-l-20511">ob diu arge herzoginne</l>
					<l n="20" xml:id="chapter-684-div-684-l-20512">im gein mir ræt unminne,</l>
					<l n="21" xml:id="chapter-684-div-684-l-20513">ir kint, daz sult ir understên.</l>
					<l n="22" xml:id="chapter-684-div-684-l-20514">dâ enmac niht anders an ergên,</l>
					<l n="23" xml:id="chapter-684-div-684-l-20515">wan daz ich den kanph leisten wil.</l>
					<l n="24" xml:id="chapter-684-div-684-l-20516">ich hân ritter wol sô vil,</l>
					<l n="25" xml:id="chapter-684-div-684-l-20517">daz ich gewalt entsitze niht.</l>
					<l n="26" xml:id="chapter-684-div-684-l-20518">swaz mir von einer hant geschiht,</l>
					<l n="27" xml:id="chapter-684-div-684-l-20519">die nôt wil ich lîden.</l>
					<l n="28" xml:id="chapter-684-div-684-l-20520">solde ich nû vermiden,</l>
					<l n="29" xml:id="chapter-684-div-684-l-20521">des ich mich vermezzen hân,</l>
					<l n="30" xml:id="chapter-684-div-684-l-20522">sô wolde ich dienst nâch minnen lân.</l>
				</div>
			</div>
			<div n="685" xml:id="chapter-685" type="chapter" data-level="1">
				<div xml:id="chapter-685-div-685" data-level="2">
					<l n="1" xml:id="chapter-685-div-685-l-20523">in der genâde ich hân ergeben</l>
					<l n="2" xml:id="chapter-685-div-685-l-20524">al mîn vreude und ouch mîn leben,</l>
					<l n="3" xml:id="chapter-685-div-685-l-20525">got weiz wol, daz er ir genôz,</l>
					<l n="4" xml:id="chapter-685-div-685-l-20526">wande mich des ie verdrôz,</l>
					<l n="5" xml:id="chapter-685-div-685-l-20527">strîtes wider einen man,</l>
					<l n="6" xml:id="chapter-685-div-685-l-20528">wan daz der werde Gâwân</l>
					<l n="7" xml:id="chapter-685-div-685-l-20529">den lîp hât geurbort sô,</l>
					<l n="8" xml:id="chapter-685-div-685-l-20530">kamphes bin ich gein im vrô.</l>
					<l n="9" xml:id="chapter-685-div-685-l-20531">sus nidert sich mîn manheit.</l>
					<l n="10" xml:id="chapter-685-div-685-l-20532">sô swachen strît ich nie gestreit:</l>
					<l n="11" xml:id="chapter-685-div-685-l-20533">ich hân gestriten, giht man mir</l>
					<l n="12" xml:id="chapter-685-div-685-l-20534">(ob ir gebietet, des vrâget ir),</l>
					<l n="13" xml:id="chapter-685-div-685-l-20535">gein liuten, die des mîner hant</l>
					<l n="14" xml:id="chapter-685-div-685-l-20536">jâhen, si wære vür prîs erkant.</l>
					<l n="15" xml:id="chapter-685-div-685-l-20537">ich enbestuont nie einen lîp.</l>
					<l n="16" xml:id="chapter-685-div-685-l-20538">ez ensuln ouch loben niht diu wîp,</l>
					<l n="17" xml:id="chapter-685-div-685-l-20539">ob ich den sic hiute erhol.</l>
					<l n="18" xml:id="chapter-685-div-685-l-20540">mir tuot in dem herzen wol,</l>
					<l n="19" xml:id="chapter-685-div-685-l-20541">mirst gesaget, si sî ûz banden lân,</l>
					<l n="20" xml:id="chapter-685-div-685-l-20542">durch die der kamph nû wirt getân.</l>
					<l n="21" xml:id="chapter-685-div-685-l-20543">Artûs der erkande verre,</l>
					<l n="22" xml:id="chapter-685-div-685-l-20544">sô manec vremdiu terre</l>
					<l n="23" xml:id="chapter-685-div-685-l-20545">ze sînem gebote ist vernomen:</l>
					<l n="24" xml:id="chapter-685-div-685-l-20546">sist lîhte her mit im komen,</l>
					<l n="25" xml:id="chapter-685-div-685-l-20547">durch die ich vreude unde nôt</l>
					<l n="26" xml:id="chapter-685-div-685-l-20548">in ir gebot unz an den tôt</l>
					<l n="27" xml:id="chapter-685-div-685-l-20549">sol dienestlîchen bringen.</l>
					<l n="28" xml:id="chapter-685-div-685-l-20550">wâ möhte mir baz gelingen,</l>
					<l n="29" xml:id="chapter-685-div-685-l-20551">ob mir diu sælde sol geschehen,</l>
					<l n="30" xml:id="chapter-685-div-685-l-20552">daz si mîn dienest ruochet sehen?"</l>
				</div>
			</div>
			<div n="686" xml:id="chapter-686" type="chapter" data-level="1">
				<div xml:id="chapter-686-div-686" data-level="2">
					<l n="1" xml:id="chapter-686-div-686-l-20553">Bêne under sküneges armen saz.</l>
					<l n="2" xml:id="chapter-686-div-686-l-20554">diu liez den kamph gar âne haz:</l>
					<l n="3" xml:id="chapter-686-div-686-l-20555">si hete des küneges manheit</l>
					<l n="4" xml:id="chapter-686-div-686-l-20556">sô vil gesehen, dâ der streit,</l>
					<l n="5" xml:id="chapter-686-div-686-l-20557">daz siz wolde ûz den sorgen lân.</l>
					<l n="6" xml:id="chapter-686-div-686-l-20558">wesse aber si, daz Gâwân</l>
					<l n="7" xml:id="chapter-686-div-686-l-20559">ir vrouwen bruoder wære</l>
					<l n="8" xml:id="chapter-686-div-686-l-20560">und daz disiu strengen mære</l>
					<l n="9" xml:id="chapter-686-div-686-l-20561">ûf ir herren wæren gezogen,</l>
					<l n="10" xml:id="chapter-686-div-686-l-20562">si wære an vreuden dâ betrogen.</l>
					<l n="11" xml:id="chapter-686-div-686-l-20563">si brâhte dem künege ein vingerlîn,</l>
					<l n="12" xml:id="chapter-686-div-686-l-20564">daz Itonjê diu junge künegîn</l>
					<l n="13" xml:id="chapter-686-div-686-l-20565">hete durch minne im gesant,</l>
					<l n="14" xml:id="chapter-686-div-686-l-20566">daz ir bruoder wert erkant</l>
					<l n="15" xml:id="chapter-686-div-686-l-20567">holte über den Sabîns.</l>
					<l n="16" xml:id="chapter-686-div-686-l-20568">Bêne ûf dem Poinzaklîns</l>
					<l n="17" xml:id="chapter-686-div-686-l-20569">kom in einem seitiez.</l>
					<l n="18" xml:id="chapter-686-div-686-l-20570">disiu mære si niht liez:</l>
					<l n="19" xml:id="chapter-686-div-686-l-20571">"von Schastel Marveile gevarn</l>
					<l n="20" xml:id="chapter-686-div-686-l-20572">ist mîn vrouwe mit vrouwen scharn."</l>
					<l n="21" xml:id="chapter-686-div-686-l-20573">si mante in triuwe und êre</l>
					<l n="22" xml:id="chapter-686-div-686-l-20574">von ir vrouwen mêre,</l>
					<l n="23" xml:id="chapter-686-div-686-l-20575">denne ie kint manne enbôt,</l>
					<l n="24" xml:id="chapter-686-div-686-l-20576">und daz er dæhte an ir nôt,</l>
					<l n="25" xml:id="chapter-686-div-686-l-20577">sît si vür alle gewinne</l>
					<l n="26" xml:id="chapter-686-div-686-l-20578">dienst büte nâch sîner minne.</l>
					<l n="27" xml:id="chapter-686-div-686-l-20579">daz machte den kuͤnec hôchgemnuot.</l>
					<l n="28" xml:id="chapter-686-div-686-l-20580">unreht er doch Gâwâne tuot:</l>
					<l n="29" xml:id="chapter-686-div-686-l-20581">solde ich engelten sus der swester mîn,</l>
					<l n="30" xml:id="chapter-686-div-686-l-20582">ich wolde ê âne swester sîn.</l>
				</div>
			</div>
			<div n="687" xml:id="chapter-687" type="chapter" data-level="1">
				<div xml:id="chapter-687-div-687" data-level="2">
					<l n="1" xml:id="chapter-687-div-687-l-20583">man truoc im zimierde dar</l>
					<l n="2" xml:id="chapter-687-div-687-l-20584">von tiurer koste alsô gevar,</l>
					<l n="3" xml:id="chapter-687-div-687-l-20585">swen diu minne ie des betwanc,</l>
					<l n="4" xml:id="chapter-687-div-687-l-20586">daz er nâch wîbe lône ranc,</l>
					<l n="5" xml:id="chapter-687-div-687-l-20587">ez wære Gahmuret oder Gâlôes</l>
					<l n="6" xml:id="chapter-687-div-687-l-20588">oder der künec Kilikrates,</l>
					<l n="7" xml:id="chapter-687-div-687-l-20589">der deheiner dorfte sînen lîp</l>
					<l n="8" xml:id="chapter-687-div-687-l-20590">nie baz gezieren durch diu wîp.</l>
					<l n="9" xml:id="chapter-687-div-687-l-20591">von Ipopotitikôn</l>
					<l n="10" xml:id="chapter-687-div-687-l-20592">oder ûz der wîten Akratôn</l>
					<l n="11" xml:id="chapter-687-div-687-l-20593">oder von Kalomidente</l>
					<l n="12" xml:id="chapter-687-div-687-l-20594">oder von Agatirsjente</l>
					<l n="13" xml:id="chapter-687-div-687-l-20595">wart nie bezzer phelle brâht,</l>
					<l n="14" xml:id="chapter-687-div-687-l-20596">denne dâ zer zimierde wart erdâht.</l>
					<l n="15" xml:id="chapter-687-div-687-l-20597">dô kuste er daz vingerlîn,</l>
					<l n="16" xml:id="chapter-687-div-687-l-20598">daz Itonjê diu junge künegîn</l>
					<l n="17" xml:id="chapter-687-div-687-l-20599">im durch minne sande.</l>
					<l n="18" xml:id="chapter-687-div-687-l-20600">ir triuwe er sô bekande,</l>
					<l n="19" xml:id="chapter-687-div-687-l-20601">swâ im kummers wære bevilt,</l>
					<l n="20" xml:id="chapter-687-div-687-l-20602">dâ was ir minne vür ein schilt.</l>
					<l n="21" xml:id="chapter-687-div-687-l-20603">der künec was gewâpent nuo.</l>
					<l n="22" xml:id="chapter-687-div-687-l-20604">zwelf juncvrouwen griffen zuo</l>
					<l n="23" xml:id="chapter-687-div-687-l-20605">ûf starken runzîden:</l>
					<l n="24" xml:id="chapter-687-div-687-l-20606">si ensolden daz niht mîden,</l>
					<l n="25" xml:id="chapter-687-div-687-l-20607">diu klâre geselleschaft,</l>
					<l n="26" xml:id="chapter-687-div-687-l-20608">ieslîchiu hete an einen schaft</l>
					<l n="27" xml:id="chapter-687-div-687-l-20609">den tiuren phelle genomen,</l>
					<l n="28" xml:id="chapter-687-div-687-l-20610">dar unde der künec wolde komen.</l>
					<l n="29" xml:id="chapter-687-div-687-l-20611">den vuorten si durch schate dan</l>
					<l n="30" xml:id="chapter-687-div-687-l-20612">ob dem strîtgernden man.</l>
				</div>
			</div>
			<div n="688" xml:id="chapter-688" type="chapter" data-level="1">
				<div xml:id="chapter-688-div-688" data-level="2">
					<l n="1" xml:id="chapter-688-div-688-l-20613">niht ze kranc zwei vrouwelîn</l>
					<l n="2" xml:id="chapter-688-div-688-l-20614">(diu truogen et dâ den besten schîn)</l>
					<l n="3" xml:id="chapter-688-div-688-l-20615">under sküneges starken armen riten.</l>
					<l n="4" xml:id="chapter-688-div-688-l-20616">dô enwart niht langer dâ gebiten,</l>
					<l n="5" xml:id="chapter-688-div-688-l-20617">Artûs boten vuoren dan</l>
					<l n="6" xml:id="chapter-688-div-688-l-20618">und kômen dar, dâ Gâwân</l>
					<l n="7" xml:id="chapter-688-div-688-l-20619">ûf ir widerreise streit.</l>
					<l n="8" xml:id="chapter-688-div-688-l-20620">dô wart den kinden nie sô leit:</l>
					<l n="9" xml:id="chapter-688-div-688-l-20621">si schrîten lûte um sîne nôt,</l>
					<l n="10" xml:id="chapter-688-div-688-l-20622">wande in ir triuwe daz gebôt.</l>
					<l n="11" xml:id="chapter-688-div-688-l-20623">ez was vil nâch alsô komen,</l>
					<l n="12" xml:id="chapter-688-div-688-l-20624">daz den sic hete aldâ genomen</l>
					<l n="13" xml:id="chapter-688-div-688-l-20625">Gâwânes kamphgenôz.</l>
					<l n="14" xml:id="chapter-688-div-688-l-20626">des kraft was über in sô grôz,</l>
					<l n="15" xml:id="chapter-688-div-688-l-20627">daz Gâwân der werde degen</l>
					<l n="16" xml:id="chapter-688-div-688-l-20628">des siges hete nâch verphlegen.</l>
					<l n="17" xml:id="chapter-688-div-688-l-20629">wan daz in klagende nanden</l>
					<l n="18" xml:id="chapter-688-div-688-l-20630">kint, diu in bekanden,</l>
					<l n="19" xml:id="chapter-688-div-688-l-20631">der ê des was sîn strîtes wer,</l>
					<l n="20" xml:id="chapter-688-div-688-l-20632">verbar dô gein im strîtes ger.</l>
					<l n="21" xml:id="chapter-688-div-688-l-20633">verre ûz der hant er warf daz swert:</l>
					<l n="22" xml:id="chapter-688-div-688-l-20634">"unsælec und unwert</l>
					<l n="23" xml:id="chapter-688-div-688-l-20635">bin ich" sprach der weinde gast.</l>
					<l n="24" xml:id="chapter-688-div-688-l-20636">"aller sælden mir gebrast.</l>
					<l n="25" xml:id="chapter-688-div-688-l-20637">daz mîner gunêrten hant</l>
					<l n="26" xml:id="chapter-688-div-688-l-20638">dirre strît ie wart bekant,</l>
					<l n="27" xml:id="chapter-688-div-688-l-20639">des was mit unvuoge ir ze vil.</l>
					<l n="28" xml:id="chapter-688-div-688-l-20640">schuldec ich mich geben wil:</l>
					<l n="29" xml:id="chapter-688-div-688-l-20641">hie trat mîn ungelücke vür</l>
					<l n="30" xml:id="chapter-688-div-688-l-20642">und schiet mich von der sælden kür.</l>
				</div>
			</div>
			<div n="689" xml:id="chapter-689" type="chapter" data-level="1">
				<div xml:id="chapter-689-div-689" data-level="2">
					<l n="1" xml:id="chapter-689-div-689-l-20643">sus sint diu alden wâpen mîn</l>
					<l n="2" xml:id="chapter-689-div-689-l-20644">ê dicke und aber worden schîn.</l>
					<l n="3" xml:id="chapter-689-div-689-l-20645">daz ich gein dem werden Gâwân</l>
					<l n="4" xml:id="chapter-689-div-689-l-20646">alhie mîn strîten hân getân!</l>
					<l n="5" xml:id="chapter-689-div-689-l-20647">ich hân mich selben überstrîten</l>
					<l n="6" xml:id="chapter-689-div-689-l-20648">und ungelückes hie erbiten.</l>
					<l n="7" xml:id="chapter-689-div-689-l-20649">dô des strîtes wart begunnen,</l>
					<l n="8" xml:id="chapter-689-div-689-l-20650">dô was mir sælde entrunnen."</l>
					<l n="9" xml:id="chapter-689-div-689-l-20651">Gâwân die klage hôrte und sach,</l>
					<l n="10" xml:id="chapter-689-div-689-l-20652">ze sînem kamphgenôze er sprach:</l>
					<l n="11" xml:id="chapter-689-div-689-l-20653">"ouwî, herre, wer sît ir?</l>
					<l n="12" xml:id="chapter-689-div-689-l-20654">ir sprecht genædeclîch gein mir.</l>
					<l n="13" xml:id="chapter-689-div-689-l-20655">wan wære diu rede ê geschehen,</l>
					<l n="14" xml:id="chapter-689-div-689-l-20656">die wîle ich krefte möhte jehen!</l>
					<l n="15" xml:id="chapter-689-div-689-l-20657">sô enwære ich niht von prîse komen.</l>
					<l n="16" xml:id="chapter-689-div-689-l-20658">ir habet den prîs alhie genomen:</l>
					<l n="17" xml:id="chapter-689-div-689-l-20659">ich hete iuwer gerne künde,</l>
					<l n="18" xml:id="chapter-689-div-689-l-20660">wâ ich her nâch vünde</l>
					<l n="19" xml:id="chapter-689-div-689-l-20661">mînen prîs, ob ich den suochte.</l>
					<l n="20" xml:id="chapter-689-div-689-l-20662">die wîle es mîn sælde ruochte,</l>
					<l n="21" xml:id="chapter-689-div-689-l-20663">sô gestreit ich ie wol einer hant."</l>
					<l n="22" xml:id="chapter-689-div-689-l-20664">"neve, ich tuon mich dir bekant</l>
					<l n="23" xml:id="chapter-689-div-689-l-20665">dienstlîche nû und elliu mâl:</l>
					<l n="24" xml:id="chapter-689-div-689-l-20666">ich binz dîn neve Parzivâl."</l>
					<l n="25" xml:id="chapter-689-div-689-l-20667">Gâwân sprach: "dô was ez reht.</l>
					<l n="26" xml:id="chapter-689-div-689-l-20668">hiest krummiu tumpheit worden sleht.</l>
					<l n="27" xml:id="chapter-689-div-689-l-20669">hie hânt zwei herzen einvalt</l>
					<l n="28" xml:id="chapter-689-div-689-l-20670">mit hazze erzeiget ir gewalt:</l>
					<l n="29" xml:id="chapter-689-div-689-l-20671">dîn hant uns beide überstreit.</l>
					<l n="30" xml:id="chapter-689-div-689-l-20672">nû lâ dirz durch uns beide sîn leit:</l>
				</div>
			</div>
			<div n="690" xml:id="chapter-690" type="chapter" data-level="1">
				<div xml:id="chapter-690-div-690" data-level="2">
					<l n="1" xml:id="chapter-690-div-690-l-20673">dû hâs dir selben ane gesiget,</l>
					<l n="2" xml:id="chapter-690-div-690-l-20674">ob dîn herze triuwen phliget."</l>
					<l n="3" xml:id="chapter-690-div-690-l-20675">dô disiu rede was getân,</l>
					<l n="4" xml:id="chapter-690-div-690-l-20676">dô enmohte ouch mîn her Gâwân</l>
					<l n="5" xml:id="chapter-690-div-690-l-20677">vor unkraft niht langer stên.</l>
					<l n="6" xml:id="chapter-690-div-690-l-20678">er begunde al swindelde gên,</l>
					<l n="7" xml:id="chapter-690-div-690-l-20679">wande imz houbet erschellet was:</l>
					<l n="8" xml:id="chapter-690-div-690-l-20680">er strûcte nider an daz gras.</l>
					<l n="9" xml:id="chapter-690-div-690-l-20681">Artûses juncherrelîn</l>
					<l n="10" xml:id="chapter-690-div-690-l-20682">spranc einez underz houbet sîn:</l>
					<l n="11" xml:id="chapter-690-div-690-l-20683">dô bant im daz süeze kint</l>
					<l n="12" xml:id="chapter-690-div-690-l-20684">abe den helm und swanc den wint</l>
					<l n="13" xml:id="chapter-690-div-690-l-20685">mit einem huote phæwîn wîz</l>
					<l n="14" xml:id="chapter-690-div-690-l-20686">under diu ougen. dirre kindes vlîz</l>
					<l n="15" xml:id="chapter-690-div-690-l-20687">lêrte Gâwânen niuwe kraft.</l>
					<l n="16" xml:id="chapter-690-div-690-l-20688">ûz beiden hern geselleschaft</l>
					<l n="17" xml:id="chapter-690-div-690-l-20689">mit rotte kom in hie und dort,</l>
					<l n="18" xml:id="chapter-690-div-690-l-20690">ieweder her an sînen ort,</l>
					<l n="19" xml:id="chapter-690-div-690-l-20691">dâ ir zil wâren gestôzen</l>
					<l n="20" xml:id="chapter-690-div-690-l-20692">mit gespiegelten ronen grôzen.</l>
					<l n="21" xml:id="chapter-690-div-690-l-20693">Gramoflanz die koste gap</l>
					<l n="22" xml:id="chapter-690-div-690-l-20694">durch sîns kamphes urhap:</l>
					<l n="23" xml:id="chapter-690-div-690-l-20695">der boume hundert wâren</l>
					<l n="24" xml:id="chapter-690-div-690-l-20696">mit liehten blicken klâren.</l>
					<l n="25" xml:id="chapter-690-div-690-l-20697">dâ ensolde niemen zwischen komen.</l>
					<l n="26" xml:id="chapter-690-div-690-l-20698">si stuonden sus, hân ichz vernomen:</l>
					<l n="27" xml:id="chapter-690-div-690-l-20699">vierzec poinder von ein ander,</l>
					<l n="28" xml:id="chapter-690-div-690-l-20700">mit gerverweten blicken glander</l>
					<l n="29" xml:id="chapter-690-div-690-l-20701">vünfzec iewedersît.</l>
					<l n="30" xml:id="chapter-690-div-690-l-20702">dâ zwischen solde ergên der strît:</l>
				</div>
			</div>
			<div n="691" xml:id="chapter-691" type="chapter" data-level="1">
				<div xml:id="chapter-691-div-691" data-level="2">
					<l n="1" xml:id="chapter-691-div-691-l-20703">daz her solde ûzerhalben haben,</l>
					<l n="2" xml:id="chapter-691-div-691-l-20704">als ez schiede mûre oder tiefe graben.</l>
					<l n="3" xml:id="chapter-691-div-691-l-20705">des hete den hantvride getân</l>
					<l n="4" xml:id="chapter-691-div-691-l-20706">Gramoflanz und Gâwân.</l>
					<l n="5" xml:id="chapter-691-div-691-l-20707">gein dem ungelobeten strîte</l>
					<l n="6" xml:id="chapter-691-div-691-l-20708">manec rotte kom bezîte</l>
					<l n="7" xml:id="chapter-691-div-691-l-20709">ûz beiden hern, die sâhen,</l>
					<l n="8" xml:id="chapter-691-div-691-l-20710">wem si dâ prîses jâhen.</l>
					<l n="9" xml:id="chapter-691-div-691-l-20711">die nam ouch wunder, wer dâ strîte</l>
					<l n="10" xml:id="chapter-691-div-691-l-20712">mit alsô strîteclîchem site</l>
					<l n="11" xml:id="chapter-691-div-691-l-20713">oder wem des strîtes dâ wære gedâht.</l>
					<l n="12" xml:id="chapter-691-div-691-l-20714">neweder her hete brâht</l>
					<l n="13" xml:id="chapter-691-div-691-l-20715">sînen kemphen in den rinc:</l>
					<l n="14" xml:id="chapter-691-div-691-l-20716">ez dûhten si wunderlîchiu dinc.</l>
					<l n="15" xml:id="chapter-691-div-691-l-20717">dô dirre kamph was getân</l>
					<l n="16" xml:id="chapter-691-div-691-l-20718">ûf dem bluomenvarwen plân,</l>
					<l n="17" xml:id="chapter-691-div-691-l-20719">dô kom der künec Gramoflanz:</l>
					<l n="18" xml:id="chapter-691-div-691-l-20720">der wolde ouch rechen sînen kranz.</l>
					<l n="19" xml:id="chapter-691-div-691-l-20721">der vriesch wol, daz dâ was geschehen</l>
					<l n="20" xml:id="chapter-691-div-691-l-20722">ein kamph, daz nie wart gesehen</l>
					<l n="21" xml:id="chapter-691-div-691-l-20723">herter strît mit swerten.</l>
					<l n="22" xml:id="chapter-691-div-691-l-20724">die des ein ander werten,</l>
					<l n="23" xml:id="chapter-691-div-691-l-20725">si tâtenz âne schulde gar.</l>
					<l n="24" xml:id="chapter-691-div-691-l-20726">Gramoflanz ûz sîner schar</l>
					<l n="25" xml:id="chapter-691-div-691-l-20727">zuo den kamphmüeden reit,</l>
					<l n="26" xml:id="chapter-691-div-691-l-20728">herzenlîche er klagete ir arbeit.</l>
					<l n="27" xml:id="chapter-691-div-691-l-20729">Gâwân was ûf gesprungen:</l>
					<l n="28" xml:id="chapter-691-div-691-l-20730">dem wâren die lide erswungen.</l>
					<l n="29" xml:id="chapter-691-div-691-l-20731">hie stuonden dise zwêne.</l>
					<l n="30" xml:id="chapter-691-div-691-l-20732">nû was ouch vrou Bêne</l>
				</div>
			</div>
			<div n="692" xml:id="chapter-692" type="chapter" data-level="1">
				<div xml:id="chapter-692-div-692" data-level="2">
					<l n="1" xml:id="chapter-692-div-692-l-20733">mit dem künege in den rinc geriten,</l>
					<l n="2" xml:id="chapter-692-div-692-l-20734">aldâ der kamph was erliten.</l>
					<l n="3" xml:id="chapter-692-div-692-l-20735">diu sach Gâwânen kreftelôs,</l>
					<l n="4" xml:id="chapter-692-div-692-l-20736">den si vür al die werlt erkôs</l>
					<l n="5" xml:id="chapter-692-div-692-l-20737">zir besten vreude krône.</l>
					<l n="6" xml:id="chapter-692-div-692-l-20738">nâch herzen jâmers dône</l>
					<l n="7" xml:id="chapter-692-div-692-l-20739">si schrîende von dem pherde spranc,</l>
					<l n="8" xml:id="chapter-692-div-692-l-20740">mit armen si in vaste ummeswanc.</l>
					<l n="9" xml:id="chapter-692-div-692-l-20741">si sprach: "vervluochet sî diu hant,</l>
					<l n="10" xml:id="chapter-692-div-692-l-20742">diu disen kummer hât erkant</l>
					<l n="11" xml:id="chapter-692-div-692-l-20743">gemacht an iuwerm lîbe klâr.</l>
					<l n="12" xml:id="chapter-692-div-692-l-20744">bî allen mannen, daz ist wâr,</l>
					<l n="13" xml:id="chapter-692-div-692-l-20745">iuwer varwe ein manlîch spiegel was."</l>
					<l n="14" xml:id="chapter-692-div-692-l-20746">si sazte in nider an daz gras:</l>
					<l n="15" xml:id="chapter-692-div-692-l-20747">ir weinens wênec wart verdaget.</l>
					<l n="16" xml:id="chapter-692-div-692-l-20748">dô streich im diu süeze maget</l>
					<l n="17" xml:id="chapter-692-div-692-l-20749">ab den ougen bluot und sweiz.</l>
					<l n="18" xml:id="chapter-692-div-692-l-20750">in harnase was im heiz.</l>
					<l n="19" xml:id="chapter-692-div-692-l-20751">der künec Gramoflanz dô sprach:</l>
					<l n="20" xml:id="chapter-692-div-692-l-20752">"Gâwân, mirst leit dîn ungemach,</l>
					<l n="21" xml:id="chapter-692-div-692-l-20753">ez enwære von mîner hant getân.</l>
					<l n="22" xml:id="chapter-692-div-692-l-20754">wiltû morgen wider ûf den plân</l>
					<l n="23" xml:id="chapter-692-div-692-l-20755">gein mir komen durch strîten,</l>
					<l n="24" xml:id="chapter-692-div-692-l-20756">des wil ich gerne bîten.</l>
					<l n="25" xml:id="chapter-692-div-692-l-20757">ich bestüende gerner nû ein wîp</l>
					<l n="26" xml:id="chapter-692-div-692-l-20758">denne dînen kreftelôsen lîp:</l>
					<l n="27" xml:id="chapter-692-div-692-l-20759">waz prîses möhte ich an dir bejagen,</l>
					<l n="28" xml:id="chapter-692-div-692-l-20760">ich enhôrte dich baz gein kreften sagen?</l>
					<l n="29" xml:id="chapter-692-div-692-l-20761">nû ruowe hînt, des wirt dir nôt,</l>
					<l n="30" xml:id="chapter-692-div-692-l-20762">wiltû vür stên den künec Lôt."</l>
				</div>
			</div>
			<div n="693" xml:id="chapter-693" type="chapter" data-level="1">
				<div xml:id="chapter-693-div-693" data-level="2">
					<l n="1" xml:id="chapter-693-div-693-l-20763">dô truoc der starke Parzivâl</l>
					<l n="2" xml:id="chapter-693-div-693-l-20764">ninder müede lit noch erblichen mâl.</l>
					<l n="3" xml:id="chapter-693-div-693-l-20765">er hete an den stunden</l>
					<l n="4" xml:id="chapter-693-div-693-l-20766">sînen helm abe gebunden,</l>
					<l n="5" xml:id="chapter-693-div-693-l-20767">dâ in der werde künec sach.</l>
					<l n="6" xml:id="chapter-693-div-693-l-20768">ze dem er zühteclîchen sprach:</l>
					<l n="7" xml:id="chapter-693-div-693-l-20769">"herre, swaz mîn neve Gâwân</l>
					<l n="8" xml:id="chapter-693-div-693-l-20770">gein iuwern hulden hât getân,</l>
					<l n="9" xml:id="chapter-693-div-693-l-20771">des lât mich vür in wesen phant.</l>
					<l n="10" xml:id="chapter-693-div-693-l-20772">ich trage noch werlîche hant:</l>
					<l n="11" xml:id="chapter-693-div-693-l-20773">welt ir zürnen gein im kêren,</l>
					<l n="12" xml:id="chapter-693-div-693-l-20774">daz sol ich iu mit swerten wern."</l>
					<l n="13" xml:id="chapter-693-div-693-l-20775">der wirt ûz Rosche Sabîns</l>
					<l n="14" xml:id="chapter-693-div-693-l-20776">sprach: "herre, er gît mir morgen zins:</l>
					<l n="15" xml:id="chapter-693-div-693-l-20777">der stêt ze gelte vür mînen kranz,</l>
					<l n="16" xml:id="chapter-693-div-693-l-20778">des sîn prîs wirt hôch und ganz</l>
					<l n="17" xml:id="chapter-693-div-693-l-20779">oder daz er jaget mich an die stat,</l>
					<l n="18" xml:id="chapter-693-div-693-l-20780">aldâ ich trite ûf lasters phat.</l>
					<l n="19" xml:id="chapter-693-div-693-l-20781">ir muget wol anders sîn ein helt:</l>
					<l n="20" xml:id="chapter-693-div-693-l-20782">dirre kamph ist iu doch niht erwelt."</l>
					<l n="21" xml:id="chapter-693-div-693-l-20783">dô sprach Bênen süezer munt</l>
					<l n="22" xml:id="chapter-693-div-693-l-20784">zem künege: "ir ungetriuwer hunt!</l>
					<l n="23" xml:id="chapter-693-div-693-l-20785">iuwer herze in sîner hende liget,</l>
					<l n="24" xml:id="chapter-693-div-693-l-20786">dar iuwer herze hazzes phliget:</l>
					<l n="25" xml:id="chapter-693-div-693-l-20787">war hebet ir iuch durch minne ergeben?</l>
					<l n="26" xml:id="chapter-693-div-693-l-20788">diu muoz doch sîner genâden leben.</l>
					<l n="27" xml:id="chapter-693-div-693-l-20789">ir saget iuch selben sigelôs.</l>
					<l n="28" xml:id="chapter-693-div-693-l-20790">diu minne ir reht an iu verlôs:</l>
					<l n="29" xml:id="chapter-693-div-693-l-20791">getruoget ir ie minne,</l>
					<l n="30" xml:id="chapter-693-div-693-l-20792">diu was mit valschem sinne."</l>
				</div>
			</div>
			<div n="694" xml:id="chapter-694" type="chapter" data-level="1">
				<div xml:id="chapter-694-div-694" data-level="2">
					<l n="1" xml:id="chapter-694-div-694-l-20793">dô dises zornes vil geschach,</l>
					<l n="2" xml:id="chapter-694-div-694-l-20794">der künec Bênen sunder sprach.</l>
					<l n="3" xml:id="chapter-694-div-694-l-20795">er bat si: "vrouwe, zürne niht,</l>
					<l n="4" xml:id="chapter-694-div-694-l-20796">daz der kamph von mir geschiht.</l>
					<l n="5" xml:id="chapter-694-div-694-l-20797">belîp hie bî dem herren dîn.</l>
					<l n="6" xml:id="chapter-694-div-694-l-20798">sage Itonjê der swester sîn,</l>
					<l n="7" xml:id="chapter-694-div-694-l-20799">ich sî vür wâr ir dienestman</l>
					<l n="8" xml:id="chapter-694-div-694-l-20800">und ich wil ir dienen, swaz ich kan."</l>
					<l n="9" xml:id="chapter-694-div-694-l-20801">dô Bêne daz gehôrte</l>
					<l n="10" xml:id="chapter-694-div-694-l-20802">mit wærlîchem worte,</l>
					<l n="11" xml:id="chapter-694-div-694-l-20803">daz ir herre ir vrouwen bruoder was,</l>
					<l n="12" xml:id="chapter-694-div-694-l-20804">der dâ solde strîten ûf dem gras,</l>
					<l n="13" xml:id="chapter-694-div-694-l-20805">dô zugen jâmers ruoder</l>
					<l n="14" xml:id="chapter-694-div-694-l-20806">in ir herzen wol ein vuoder</l>
					<l n="15" xml:id="chapter-694-div-694-l-20807">der herzenlîchen riuwe,</l>
					<l n="16" xml:id="chapter-694-div-694-l-20808">wande si phlac herzen triuwe.</l>
					<l n="17" xml:id="chapter-694-div-694-l-20809">si sprach: "vart hin, vervluochet man!</l>
					<l n="18" xml:id="chapter-694-div-694-l-20810">ir sît, der triuwe nie gewan."</l>
					<l n="19" xml:id="chapter-694-div-694-l-20811">der künec reit dan und al die sîn.</l>
					<l n="20" xml:id="chapter-694-div-694-l-20812">Artûses juncherrelîn</l>
					<l n="21" xml:id="chapter-694-div-694-l-20813">viengen diu ors disen zwein.</l>
					<l n="22" xml:id="chapter-694-div-694-l-20814">an den orsen sunderkamph ouch schein.</l>
					<l n="23" xml:id="chapter-694-div-694-l-20815">Gâwân und Parzivâl</l>
					<l n="24" xml:id="chapter-694-div-694-l-20816">und Bêne diu lieht gemâl</l>
					<l n="25" xml:id="chapter-694-div-694-l-20817">riten dannen gein ir her.</l>
					<l n="26" xml:id="chapter-694-div-694-l-20818">Parzivâl mit mannes wer</l>
					<l n="27" xml:id="chapter-694-div-694-l-20819">hete den prîs behalden sô,</l>
					<l n="28" xml:id="chapter-694-div-694-l-20820">si wâren sîner künfte vrô,</l>
					<l n="29" xml:id="chapter-694-div-694-l-20821">die in dâ komen sâhen.</l>
					<l n="30" xml:id="chapter-694-div-694-l-20822">hôhes prîses si im alle jâhen.</l>
				</div>
			</div>
			<div n="695" xml:id="chapter-695" type="chapter" data-level="1">
				<div xml:id="chapter-695-div-695" data-level="2">
					<l n="1" xml:id="chapter-695-div-695-l-20823">ich sage iu mære, ob ich kan:</l>
					<l n="2" xml:id="chapter-695-div-695-l-20824">dô sprach von disem einen man</l>
					<l n="3" xml:id="chapter-695-div-695-l-20825">in beiden hern die wîsen,</l>
					<l n="4" xml:id="chapter-695-div-695-l-20826">daz si begunden prîsen</l>
					<l n="5" xml:id="chapter-695-div-695-l-20827">sîne ritterliche tât:</l>
					<l n="6" xml:id="chapter-695-div-695-l-20828">"der dâ den prîs genomen hât,</l>
					<l n="7" xml:id="chapter-695-div-695-l-20829">welt irs jehen, daz ist Parzivâl."</l>
					<l n="8" xml:id="chapter-695-div-695-l-20830">der was ouch sô lieht gemâl,</l>
					<l n="9" xml:id="chapter-695-div-695-l-20831">ez enwart nie ritter baz getân:</l>
					<l n="10" xml:id="chapter-695-div-695-l-20832">des jâhen wîp unde man,</l>
					<l n="11" xml:id="chapter-695-div-695-l-20833">dô in Gâwân brâhte,</l>
					<l n="12" xml:id="chapter-695-div-695-l-20834">der des hin zim gedâhte,</l>
					<l n="13" xml:id="chapter-695-div-695-l-20835">daz er in hieze kleiden.</l>
					<l n="14" xml:id="chapter-695-div-695-l-20836">dô truoc man dar in beiden</l>
					<l n="15" xml:id="chapter-695-div-695-l-20837">von tiurer koste gelîch gewant.</l>
					<l n="16" xml:id="chapter-695-div-695-l-20838">über al diz mære wart erkant,</l>
					<l n="17" xml:id="chapter-695-div-695-l-20839">daz Parzivâl dâ wære komen,</l>
					<l n="18" xml:id="chapter-695-div-695-l-20840">von dem sô dicke was vernomen,</l>
					<l n="19" xml:id="chapter-695-div-695-l-20841">daz er hôhen prîs bejagete.</l>
					<l n="20" xml:id="chapter-695-div-695-l-20842">vür wâr daz maneger sagete.</l>
					<l n="21" xml:id="chapter-695-div-695-l-20843">Gâwân sprach: "wiltû schouwen</l>
					<l n="22" xml:id="chapter-695-div-695-l-20844">dîns künnes vier vrouwen</l>
					<l n="23" xml:id="chapter-695-div-695-l-20845">und ander vrouwen wol gevar,</l>
					<l n="24" xml:id="chapter-695-div-695-l-20846">sô gên ich gerne mit dir dar."</l>
					<l n="25" xml:id="chapter-695-div-695-l-20847">dô sprach Gahmuretes kint:</l>
					<l n="26" xml:id="chapter-695-div-695-l-20848">"ob hie werde vrouwen sint,</l>
					<l n="27" xml:id="chapter-695-div-695-l-20849">den soltû mich unmæren niht.</l>
					<l n="28" xml:id="chapter-695-div-695-l-20850">ein ieslîch vrouwe mich ungerne siht,</l>
					<l n="29" xml:id="chapter-695-div-695-l-20851">diu bî dem Plimizôl gehôrt</l>
					<l n="30" xml:id="chapter-695-div-695-l-20852">hât von mir valschlîchiu wort.</l>
				</div>
			</div>
			<div n="696" xml:id="chapter-696" type="chapter" data-level="1">
				<div xml:id="chapter-696-div-696" data-level="2">
					<l n="1" xml:id="chapter-696-div-696-l-20853">got müeze ir wîplîch êre sehen!</l>
					<l n="2" xml:id="chapter-696-div-696-l-20854">ich wil immer vrouwen sælden jehen:</l>
					<l n="3" xml:id="chapter-696-div-696-l-20855">ich schame mich noch sô sêre,</l>
					<l n="4" xml:id="chapter-696-div-696-l-20856">ungerne ich gein in kêre."</l>
					<l n="5" xml:id="chapter-696-div-696-l-20857">"ez muoz doch sîn" sprach Gâwân.</l>
					<l n="6" xml:id="chapter-696-div-696-l-20858">der vuorte Parzivâlen dan,</l>
					<l n="7" xml:id="chapter-696-div-696-l-20859">dâ in kusten vier künegîn.</l>
					<l n="8" xml:id="chapter-696-div-696-l-20860">die herzogîn ez lêrte pîn,</l>
					<l n="9" xml:id="chapter-696-div-696-l-20861">daz si den küssen solde,</l>
					<l n="10" xml:id="chapter-696-div-696-l-20862">der ir gruozes dô niht wolde,</l>
					<l n="11" xml:id="chapter-696-div-696-l-20863">dô si minne und ir lant im bôt</l>
					<l n="12" xml:id="chapter-696-div-696-l-20864">(des kom si hie von schame in nôt),</l>
					<l n="13" xml:id="chapter-696-div-696-l-20865">dô er vor Lôgrois gestreit</l>
					<l n="14" xml:id="chapter-696-div-696-l-20866">und si sô verre nâch im reit.</l>
					<l n="15" xml:id="chapter-696-div-696-l-20867">Parzivâl der klâre</l>
					<l n="16" xml:id="chapter-696-div-696-l-20868">wart des âne vâre</l>
					<l n="17" xml:id="chapter-696-div-696-l-20869">überparlieret,</l>
					<l n="18" xml:id="chapter-696-div-696-l-20870">daz wart gekondewieret</l>
					<l n="19" xml:id="chapter-696-div-696-l-20871">elliu schame ûz sînem herzen dô.</l>
					<l n="20" xml:id="chapter-696-div-696-l-20872">âne blûkeit wart er vrô.</l>
					<l n="21" xml:id="chapter-696-div-696-l-20873">Gâwân von rehten schulden</l>
					<l n="22" xml:id="chapter-696-div-696-l-20874">gebôt bî sînen hulden</l>
					<l n="23" xml:id="chapter-696-div-696-l-20875">vroun Bênen, daz ir süezer munt</l>
					<l n="24" xml:id="chapter-696-div-696-l-20876">Itonjê des niht tæte kunt,</l>
					<l n="25" xml:id="chapter-696-div-696-l-20877">"daz mich der künec Gramoflanz</l>
					<l n="26" xml:id="chapter-696-div-696-l-20878">sus hazzet um sînen kranz</l>
					<l n="27" xml:id="chapter-696-div-696-l-20879">und daz wir morgen ein ander strît</l>
					<l n="28" xml:id="chapter-696-div-696-l-20880">suln geben ze rehter kamphes zît.</l>
					<l n="29" xml:id="chapter-696-div-696-l-20881">mîner swester soltû des niht sagen</l>
					<l n="30" xml:id="chapter-696-div-696-l-20882">und solt dîn weinen gar verdagen."</l>
				</div>
			</div>
			<div n="697" xml:id="chapter-697" type="chapter" data-level="1">
				<div xml:id="chapter-697-div-697" data-level="2">
					<l n="1" xml:id="chapter-697-div-697-l-20883">si sprach: "ich mac wol weinen</l>
					<l n="2" xml:id="chapter-697-div-697-l-20884">und immer klage erscheinen,</l>
					<l n="3" xml:id="chapter-697-div-697-l-20885">wan sweder iuwer dâ beliget,</l>
					<l n="4" xml:id="chapter-697-div-697-l-20886">nâch dem mîn vrouwe jâmers phliget.</l>
					<l n="5" xml:id="chapter-697-div-697-l-20887">diu ist ze beider sît erslagen.</l>
					<l n="6" xml:id="chapter-697-div-697-l-20888">mîne vrouwen und mich muoz ich wol klagen.</l>
					<l n="7" xml:id="chapter-697-div-697-l-20889">waz hilft, daz ir ir bruoder sît?</l>
					<l n="8" xml:id="chapter-697-div-697-l-20890">mit ir herzen welt ir vehten strît."</l>
					<l n="9" xml:id="chapter-697-div-697-l-20891">daz her was gar gezoget în.</l>
					<l n="10" xml:id="chapter-697-div-697-l-20892">Gâwân und den gesellen sîn</l>
					<l n="11" xml:id="chapter-697-div-697-l-20893">was ir ezzen al bereit.</l>
					<l n="12" xml:id="chapter-697-div-697-l-20894">mit der herzogîn gemeit</l>
					<l n="13" xml:id="chapter-697-div-697-l-20895">Parzivâl solde ezzen.</l>
					<l n="14" xml:id="chapter-697-div-697-l-20896">dâ enwart des niht vergezzen,</l>
					<l n="15" xml:id="chapter-697-div-697-l-20897">Gâwân der enbevülhe in ir.</l>
					<l n="16" xml:id="chapter-697-div-697-l-20898">si sprach: "welt ir bevelhen mir</l>
					<l n="17" xml:id="chapter-697-div-697-l-20899">den, der vrouwen spotten kan?</l>
					<l n="18" xml:id="chapter-697-div-697-l-20900">wie sol ich phlegen dises man?</l>
					<l n="19" xml:id="chapter-697-div-697-l-20901">doch diene ich im durch iuwer gebot.</l>
					<l n="20" xml:id="chapter-697-div-697-l-20902">ich enruoche, ob er daz nimt vür spot."</l>
					<l n="21" xml:id="chapter-697-div-697-l-20903">dô sprach Gahmuretes sun:</l>
					<l n="22" xml:id="chapter-697-div-697-l-20904">"vrouwe, ir welt gewalt mir tuon.</l>
					<l n="23" xml:id="chapter-697-div-697-l-20905">sô wîse erkenne ich mînen lîp:</l>
					<l n="24" xml:id="chapter-697-div-697-l-20906">der mîdet spottes elliu wîp."</l>
					<l n="25" xml:id="chapter-697-div-697-l-20907">ob ez dâ was, man gap genuoc:</l>
					<l n="26" xml:id="chapter-697-div-697-l-20908">mit grôzer zuht manz vür si truoc.</l>
					<l n="27" xml:id="chapter-697-div-697-l-20909">maget, wîp und man mit vreuden az.</l>
					<l n="28" xml:id="chapter-697-div-697-l-20910">Itonjê des doch niht vergaz,</l>
					<l n="29" xml:id="chapter-697-div-697-l-20911">si enwarte an Bênen ougen,</l>
					<l n="30" xml:id="chapter-697-div-697-l-20912">daz diu weinden tougen:</l>
				</div>
			</div>
			<div n="698" xml:id="chapter-698" type="chapter" data-level="1">
				<div xml:id="chapter-698-div-698" data-level="2">
					<l n="1" xml:id="chapter-698-div-698-l-20913">dô wart ouch si nâch jâmer var,</l>
					<l n="2" xml:id="chapter-698-div-698-l-20914">ir süezer munt meit ezzen gar.</l>
					<l n="3" xml:id="chapter-698-div-698-l-20915">si dâhte: "waz tuot Bêne hie?</l>
					<l n="4" xml:id="chapter-698-div-698-l-20916">ich hete iedoch gesendet sie</l>
					<l n="5" xml:id="chapter-698-div-698-l-20917">ze dem, der dort mîn herze treget,</l>
					<l n="6" xml:id="chapter-698-div-698-l-20918">daz mich hie gar unsanfte reget.</l>
					<l n="7" xml:id="chapter-698-div-698-l-20919">waz ist an mir gerochen?</l>
					<l n="8" xml:id="chapter-698-div-698-l-20920">hât der künec widersprochen</l>
					<l n="9" xml:id="chapter-698-div-698-l-20921">mîn dienst und mîne minne?</l>
					<l n="10" xml:id="chapter-698-div-698-l-20922">sîn getriuwe manlîch sinne</l>
					<l n="11" xml:id="chapter-698-div-698-l-20923">mugen hie niht mêr erwerben.</l>
					<l n="12" xml:id="chapter-698-div-698-l-20924">wan dar um muoz ersterben</l>
					<l n="13" xml:id="chapter-698-div-698-l-20925">mîn armer lîp, den ich hie trage,</l>
					<l n="14" xml:id="chapter-698-div-698-l-20926">nâch im mit herzenlîcher klage."</l>
					<l n="15" xml:id="chapter-698-div-698-l-20927">dô man ezzens dâ verphlac,</l>
					<l n="16" xml:id="chapter-698-div-698-l-20928">dô was ez ouch über den mitten tac.</l>
					<l n="17" xml:id="chapter-698-div-698-l-20929">Artûs und daz wîp sîn,</l>
					<l n="18" xml:id="chapter-698-div-698-l-20930">vrou Ginovêr diu künegîn,</l>
					<l n="19" xml:id="chapter-698-div-698-l-20931">mit rittern und mit vrouwen schar</l>
					<l n="20" xml:id="chapter-698-div-698-l-20932">riten, dâ der wol gevar</l>
					<l n="21" xml:id="chapter-698-div-698-l-20933">saz bî werder vrouwen diet.</l>
					<l n="22" xml:id="chapter-698-div-698-l-20934">Parzivâles antvanc dô geriet,</l>
					<l n="23" xml:id="chapter-698-div-698-l-20935">manege klâre vrouwen</l>
					<l n="24" xml:id="chapter-698-div-698-l-20936">muoste er sich küssen schouwen.</l>
					<l n="25" xml:id="chapter-698-div-698-l-20937">Artûs bôt im êre</l>
					<l n="26" xml:id="chapter-698-div-698-l-20938">und dancte im des sêre,</l>
					<l n="27" xml:id="chapter-698-div-698-l-20939">daz sîn hôhiu werdekeit</l>
					<l n="28" xml:id="chapter-698-div-698-l-20940">wære sô lanc und ouch sô breit.</l>
					<l n="29" xml:id="chapter-698-div-698-l-20941">daz er den prîs vür alle man</l>
					<l n="30" xml:id="chapter-698-div-698-l-20942">von rehten schulden solde hân.</l>
				</div>
			</div>
			<div n="699" xml:id="chapter-699" type="chapter" data-level="1">
				<div xml:id="chapter-699-div-699" data-level="2">
					<l n="1" xml:id="chapter-699-div-699-l-20943">der Wâleis z Artûse sprach:</l>
					<l n="2" xml:id="chapter-699-div-699-l-20944">"herre, dô ich iuch jungest sach,</l>
					<l n="3" xml:id="chapter-699-div-699-l-20945">dô wart ûf die êre mir gerant:</l>
					<l n="4" xml:id="chapter-699-div-699-l-20946">von prîse ich gap sô hôhiu phant,</l>
					<l n="5" xml:id="chapter-699-div-699-l-20947">daz ich von prîse nâch was komen.</l>
					<l n="6" xml:id="chapter-699-div-699-l-20948">nû hân ich, herre, von iu vernomen,</l>
					<l n="7" xml:id="chapter-699-div-699-l-20949">ob ir mirz saget âne vâr,</l>
					<l n="8" xml:id="chapter-699-div-699-l-20950">daz prîs an mir ein teil hât wâr.</l>
					<l n="9" xml:id="chapter-699-div-699-l-20951">swie unsanfte ich daz lerne,</l>
					<l n="10" xml:id="chapter-699-div-699-l-20952">ich geloubez iu doch gerne,</l>
					<l n="11" xml:id="chapter-699-div-699-l-20953">woldez gelouben ander diet,</l>
					<l n="12" xml:id="chapter-699-div-699-l-20954">von den ich mich dô schamede schiet."</l>
					<l n="13" xml:id="chapter-699-div-699-l-20955">die dâ sâzen, jâhen sîner hant,</l>
					<l n="14" xml:id="chapter-699-div-699-l-20956">si hete den prîs über manegiu lant</l>
					<l n="15" xml:id="chapter-699-div-699-l-20957">mit sô hôhem prîse erworben,</l>
					<l n="16" xml:id="chapter-699-div-699-l-20958">daz sîn prîs wære unverdorben.</l>
					<l n="17" xml:id="chapter-699-div-699-l-20959">der herzoginne ritter gar</l>
					<l n="18" xml:id="chapter-699-div-699-l-20960">ouch kômen, dâ der wol gevar</l>
					<l n="19" xml:id="chapter-699-div-699-l-20961">Parzivâl bî Artûse saz.</l>
					<l n="20" xml:id="chapter-699-div-699-l-20962">der werde künec des niht vergaz,</l>
					<l n="21" xml:id="chapter-699-div-699-l-20963">er emphienge si in des wirtes hûs.</l>
					<l n="22" xml:id="chapter-699-div-699-l-20964">der hövesche wîse Artûs,</l>
					<l n="23" xml:id="chapter-699-div-699-l-20965">swie wît wære Gâwâns gezelt,</l>
					<l n="24" xml:id="chapter-699-div-699-l-20966">er saz dar vür ûf daz velt.</l>
					<l n="25" xml:id="chapter-699-div-699-l-20967">si sâzen um in an den rinc.</l>
					<l n="26" xml:id="chapter-699-div-699-l-20968">sich samenten unkundiu dinc:</l>
					<l n="27" xml:id="chapter-699-div-699-l-20969">wer dirre und jener wære,</l>
					<l n="28" xml:id="chapter-699-div-699-l-20970">daz würden wîtiu mære,</l>
					<l n="29" xml:id="chapter-699-div-699-l-20971">solde der kristen und der Sarrazîn</l>
					<l n="30" xml:id="chapter-699-div-699-l-20972">kuntlîche dâ genennet sîn.</l>
				</div>
			</div>
			<div n="700" xml:id="chapter-700" type="chapter" data-level="1">
				<div xml:id="chapter-700-div-700" data-level="2">
					<l n="1" xml:id="chapter-700-div-700-l-20973">wer was Klinschores her?</l>
					<l n="2" xml:id="chapter-700-div-700-l-20974">wer wâren, die sô wol ze wer</l>
					<l n="3" xml:id="chapter-700-div-700-l-20975">von Lôgrois vil dicke riten,</l>
					<l n="4" xml:id="chapter-700-div-700-l-20976">dâ si durch Orgelûsen striten?</l>
					<l n="5" xml:id="chapter-700-div-700-l-20977">wer wâren, die brâhte Artûs?</l>
					<l n="6" xml:id="chapter-700-div-700-l-20978">der ir aller lant und ir hûs</l>
					<l n="7" xml:id="chapter-700-div-700-l-20979">kuntlîche solde nennen,</l>
					<l n="8" xml:id="chapter-700-div-700-l-20980">müelîch si wâren zerkennen.</l>
					<l n="9" xml:id="chapter-700-div-700-l-20981">die jâhen al gemeine,</l>
					<l n="10" xml:id="chapter-700-div-700-l-20982">daz Parzivâl al eine</l>
					<l n="11" xml:id="chapter-700-div-700-l-20983">vor ûz trüege sô klâren lîp,</l>
					<l n="12" xml:id="chapter-700-div-700-l-20984">den gerne minnen m\hten wîp,</l>
					<l n="13" xml:id="chapter-700-div-700-l-20985">und swaz ze hôhem prîse züge,</l>
					<l n="14" xml:id="chapter-700-div-700-l-20986">daz in des werdekeit niht trüege.</l>
					<l n="15" xml:id="chapter-700-div-700-l-20987">ûf stuont Gahmuretes kint.</l>
					<l n="16" xml:id="chapter-700-div-700-l-20988">der sprach: "alle, die hie sint,</l>
					<l n="17" xml:id="chapter-700-div-700-l-20989">sitzen stille und helfen mir,</l>
					<l n="18" xml:id="chapter-700-div-700-l-20990">des ich gar unsanfte enbir.</l>
					<l n="19" xml:id="chapter-700-div-700-l-20991">mich schiet von tavelrunder</l>
					<l n="20" xml:id="chapter-700-div-700-l-20992">ein verholnbærez wunder:</l>
					<l n="21" xml:id="chapter-700-div-700-l-20993">die mir ê gâben geselleschaft,</l>
					<l n="22" xml:id="chapter-700-div-700-l-20994">helfen mir geselleclîcher kraft</l>
					<l n="23" xml:id="chapter-700-div-700-l-20995">noch dar über." des er gerte,</l>
					<l n="24" xml:id="chapter-700-div-700-l-20996">Artûs in schône werte.</l>
					<l n="25" xml:id="chapter-700-div-700-l-20997">einer andern bete er dô bat</l>
					<l n="26" xml:id="chapter-700-div-700-l-20998">(mit wênec liuten er sunder trat),</l>
					<l n="27" xml:id="chapter-700-div-700-l-20999">daz Gâwân gæbe im den strît,</l>
					<l n="28" xml:id="chapter-700-div-700-l-21000">den er ze rehter kamphes zît</l>
					<l n="29" xml:id="chapter-700-div-700-l-21001">des morgens solde strîten.</l>
					<l n="30" xml:id="chapter-700-div-700-l-21002">"ich wil sîn gerne dâ bîten,</l>
				</div>
			</div>
			<div n="701" xml:id="chapter-701" type="chapter" data-level="1">
				<div xml:id="chapter-701-div-701" data-level="2">
					<l n="1" xml:id="chapter-701-div-701-l-21003">der dâ heizet künec Gramoflanz:</l>
					<l n="2" xml:id="chapter-701-div-701-l-21004">von sînem boume ich einen kranz</l>
					<l n="3" xml:id="chapter-701-div-701-l-21005">brach hiute morgen vruo,</l>
					<l n="4" xml:id="chapter-701-div-701-l-21006">daz er mir strîten vuorte zuo.</l>
					<l n="5" xml:id="chapter-701-div-701-l-21007">ich kom durch strîten in sîn lant,</l>
					<l n="6" xml:id="chapter-701-div-701-l-21008">niwan durch strît gein sîner hant.</l>
					<l n="7" xml:id="chapter-701-div-701-l-21009">neve, ich solde dîn wênec trûwen hie.</l>
					<l n="8" xml:id="chapter-701-div-701-l-21010">mir engeschach sô rehte leide nie:</l>
					<l n="9" xml:id="chapter-701-div-701-l-21011">ich wânde, ez der künec wære,</l>
					<l n="10" xml:id="chapter-701-div-701-l-21012">der mich strîtes niht verbære.</l>
					<l n="11" xml:id="chapter-701-div-701-l-21013">neve, noch lâz mich in bestên:</l>
					<l n="12" xml:id="chapter-701-div-701-l-21014">sol immer sîn unprîs ergên,</l>
					<l n="13" xml:id="chapter-701-div-701-l-21015">mîn hant im schaden vüeget,</l>
					<l n="14" xml:id="chapter-701-div-701-l-21016">des in vür wâr genüeget.</l>
					<l n="15" xml:id="chapter-701-div-701-l-21017">mir ist mîn reht hie wider gegeben:</l>
					<l n="16" xml:id="chapter-701-div-701-l-21018">ich mac geselleclîche leben,</l>
					<l n="17" xml:id="chapter-701-div-701-l-21019">lieber neve, nû gein dir.</l>
					<l n="18" xml:id="chapter-701-div-701-l-21020">denke erkander sippe an mir</l>
					<l n="19" xml:id="chapter-701-div-701-l-21021">und lâz den kamph wesen mîn.</l>
					<l n="20" xml:id="chapter-701-div-701-l-21022">dâ tuon ich manlîch ellen schîn."</l>
					<l n="21" xml:id="chapter-701-div-701-l-21023">dô sprach mîn her Gâwân:</l>
					<l n="22" xml:id="chapter-701-div-701-l-21024">"mâge und bruoder ich hie hân</l>
					<l n="23" xml:id="chapter-701-div-701-l-21025">bî dem künege von Bertâne vil:</l>
					<l n="24" xml:id="chapter-701-div-701-l-21026">iuwer keinem ich gestaten wil,</l>
					<l n="25" xml:id="chapter-701-div-701-l-21027">daz er vür mich vehte.</l>
					<l n="26" xml:id="chapter-701-div-701-l-21028">ich getrûwe des mînem rehte,</l>
					<l n="27" xml:id="chapter-701-div-701-l-21029">süls gelücke walden,</l>
					<l n="28" xml:id="chapter-701-div-701-l-21030">ich müge den prîs behalden.</l>
					<l n="29" xml:id="chapter-701-div-701-l-21031">got lône dir, daz dû biutes strît:</l>
					<l n="30" xml:id="chapter-701-div-701-l-21032">es ist aber vür mich noch niht zît."</l>
				</div>
			</div>
			<div n="702" xml:id="chapter-702" type="chapter" data-level="1">
				<div xml:id="chapter-702-div-702" data-level="2">
					<l n="1" xml:id="chapter-702-div-702-l-21033">Artûs die bete hôrte:</l>
					<l n="2" xml:id="chapter-702-div-702-l-21034">daz gespræche er zestôrte,</l>
					<l n="3" xml:id="chapter-702-div-702-l-21035">mit in wider an den rinc er saz.</l>
					<l n="4" xml:id="chapter-702-div-702-l-21036">Gâwâns schenke niht vergaz,</l>
					<l n="5" xml:id="chapter-702-div-702-l-21037">dar entrüegen juncherrelîn</l>
					<l n="6" xml:id="chapter-702-div-702-l-21038">manegen tiuren koph guldîn</l>
					<l n="7" xml:id="chapter-702-div-702-l-21039">mit edelem gesteine.</l>
					<l n="8" xml:id="chapter-702-div-702-l-21040">der schenke gienc niht eine.</l>
					<l n="9" xml:id="chapter-702-div-702-l-21041">dô daz schenken geschach,</l>
					<l n="10" xml:id="chapter-702-div-702-l-21042">daz volc vuor gar an sîn gemach.</l>
					<l n="11" xml:id="chapter-702-div-702-l-21043">dô begundez ouch nâhen der naht.</l>
					<l n="12" xml:id="chapter-702-div-702-l-21044">Parzivâl was sô bedâht,</l>
					<l n="13" xml:id="chapter-702-div-702-l-21045">al sîn harnas er besach.</l>
					<l n="14" xml:id="chapter-702-div-702-l-21046">ob dem iht riemen gebrach,</l>
					<l n="15" xml:id="chapter-702-div-702-l-21047">daz hiez er wol bereiten</l>
					<l n="16" xml:id="chapter-702-div-702-l-21048">und wünneclîchen feiten</l>
					<l n="17" xml:id="chapter-702-div-702-l-21049">und einen niuwen schilt gewinnen:</l>
					<l n="18" xml:id="chapter-702-div-702-l-21050">der sîne was ûzen und innen</l>
					<l n="19" xml:id="chapter-702-div-702-l-21051">zehurtiert und ouch zeslagen.</l>
					<l n="20" xml:id="chapter-702-div-702-l-21052">man muoste im einen starken tragen.</l>
					<l n="21" xml:id="chapter-702-div-702-l-21053">daz tâten sarjande,</l>
					<l n="22" xml:id="chapter-702-div-702-l-21054">die vil wênec er bekande:</l>
					<l n="23" xml:id="chapter-702-div-702-l-21055">etslîcher was ein Franzeis.</l>
					<l n="24" xml:id="chapter-702-div-702-l-21056">sîn ors, daz der templeis</l>
					<l n="25" xml:id="chapter-702-div-702-l-21057">gein im zer tjoste brâhte,</l>
					<l n="26" xml:id="chapter-702-div-702-l-21058">ein knappe des gedâhte,</l>
					<l n="27" xml:id="chapter-702-div-702-l-21059">ez wart nie baz erstrichen sît.</l>
					<l n="28" xml:id="chapter-702-div-702-l-21060">dô was ez naht und slâfes zît:</l>
					<l n="29" xml:id="chapter-702-div-702-l-21061">Parzivâl ouch slâfes phlac.</l>
					<l n="30" xml:id="chapter-702-div-702-l-21062">sîn harnas gar vor im dâ lac.</l>
				</div>
			</div>
			<div n="703" xml:id="chapter-703" type="chapter" data-level="1">
				<div xml:id="chapter-703-div-703" data-level="2">
					<l n="1" xml:id="chapter-703-div-703-l-21063">ouch rou den künec Gramoflanz,</l>
					<l n="2" xml:id="chapter-703-div-703-l-21064">daz ein ander man vür sînen kranz</l>
					<l n="3" xml:id="chapter-703-div-703-l-21065">des tages hete gevohten:</l>
					<l n="4" xml:id="chapter-703-div-703-l-21066">dâ getorsten noch enmohten</l>
					<l n="5" xml:id="chapter-703-div-703-l-21067">die sîne daz niht gescheiden.</l>
					<l n="6" xml:id="chapter-703-div-703-l-21068">er begundez sêre leiden,</l>
					<l n="7" xml:id="chapter-703-div-703-l-21069">daz er sich versûmet hæte.</l>
					<l n="8" xml:id="chapter-703-div-703-l-21070">waz der helt dô tæte?</l>
					<l n="9" xml:id="chapter-703-div-703-l-21071">wande er ê prîs bejagete,</l>
					<l n="10" xml:id="chapter-703-div-703-l-21072">rehte indes, dôz tagete,</l>
					<l n="11" xml:id="chapter-703-div-703-l-21073">was sîn ors gewâpent und sîn selbes lîp.</l>
					<l n="12" xml:id="chapter-703-div-703-l-21074">ob gæben rîchelôsiu wîp</l>
					<l n="13" xml:id="chapter-703-div-703-l-21075">sîner zimierde stiure?</l>
					<l n="14" xml:id="chapter-703-div-703-l-21076">ez was sus alsô tiure.</l>
					<l n="15" xml:id="chapter-703-div-703-l-21077">er zierte den lîp durch eine maget:</l>
					<l n="16" xml:id="chapter-703-div-703-l-21078">der was er dienstes unverzaget.</l>
					<l n="17" xml:id="chapter-703-div-703-l-21079">er reit eine ûf die warte.</l>
					<l n="18" xml:id="chapter-703-div-703-l-21080">den künec daz müete harte,</l>
					<l n="19" xml:id="chapter-703-div-703-l-21081">daz der werde Gâwân</l>
					<l n="20" xml:id="chapter-703-div-703-l-21082">niht schiere kom ûf den plân.</l>
					<l n="21" xml:id="chapter-703-div-703-l-21083">nû hete ouch sich gar verholn</l>
					<l n="22" xml:id="chapter-703-div-703-l-21084">Parzivâl her ûz verstoln.</l>
					<l n="23" xml:id="chapter-703-div-703-l-21085">ûz einer banier er nam</l>
					<l n="24" xml:id="chapter-703-div-703-l-21086">ein starkez sper von Angram,</l>
					<l n="25" xml:id="chapter-703-div-703-l-21087">er hete ouch al sîn harnas an.</l>
					<l n="26" xml:id="chapter-703-div-703-l-21088">der helt reit al eine dan</l>
					<l n="27" xml:id="chapter-703-div-703-l-21089">gein den ronen spiegelîn,</l>
					<l n="28" xml:id="chapter-703-div-703-l-21090">aldâ der kamph solde sîn.</l>
					<l n="29" xml:id="chapter-703-div-703-l-21091">er sach den künec halden dort.</l>
					<l n="30" xml:id="chapter-703-div-703-l-21092">ê daz deweder ie wort</l>
				</div>
			</div>
			<div n="704" xml:id="chapter-704" type="chapter" data-level="1">
				<div xml:id="chapter-704-div-704" data-level="2">
					<l n="1" xml:id="chapter-704-div-704-l-21093">zem andern gespræche,</l>
					<l n="2" xml:id="chapter-704-div-704-l-21094">man giht, ieweder stæche</l>
					<l n="3" xml:id="chapter-704-div-704-l-21095">den andern durch des schiltes rant,</l>
					<l n="4" xml:id="chapter-704-div-704-l-21096">daz die sprîzen von der hant</l>
					<l n="5" xml:id="chapter-704-div-704-l-21097">ûf durch den luft sich wunden.</l>
					<l n="6" xml:id="chapter-704-div-704-l-21098">mit der tjost si beide kunden</l>
					<l n="7" xml:id="chapter-704-div-704-l-21099">und sus mit anderm strîte.</l>
					<l n="8" xml:id="chapter-704-div-704-l-21100">ûf des angers wîte</l>
					<l n="9" xml:id="chapter-704-div-704-l-21101">wart daz tou zevüeret</l>
					<l n="10" xml:id="chapter-704-div-704-l-21102">und die helme gerüeret</l>
					<l n="11" xml:id="chapter-704-div-704-l-21103">mit scharphen ecken, die wol sniten.</l>
					<l n="12" xml:id="chapter-704-div-704-l-21104">unverzagetlîch si beide striten.</l>
					<l n="13" xml:id="chapter-704-div-704-l-21105">dâ wart der anger getret,</l>
					<l n="14" xml:id="chapter-704-div-704-l-21106">an maneger stat daz tou gewet.</l>
					<l n="15" xml:id="chapter-704-div-704-l-21107">des riuwent mich die bluomen rôt</l>
					<l n="16" xml:id="chapter-704-div-704-l-21108">und mêr die helde, die dâ nôt</l>
					<l n="17" xml:id="chapter-704-div-704-l-21109">dolten âne zageheit.</l>
					<l n="18" xml:id="chapter-704-div-704-l-21110">wem wære daz liep âne leit,</l>
					<l n="19" xml:id="chapter-704-div-704-l-21111">dem si niht hêten getân?</l>
					<l n="20" xml:id="chapter-704-div-704-l-21112">dô bereite ouch sich her Gâwân</l>
					<l n="21" xml:id="chapter-704-div-704-l-21113">gein sînes kamphes sorgen.</l>
					<l n="22" xml:id="chapter-704-div-704-l-21114">ez was wol mitter morgen,</l>
					<l n="23" xml:id="chapter-704-div-704-l-21115">ê man vriesch daz mære,</l>
					<l n="24" xml:id="chapter-704-div-704-l-21116">daz dâ vermisset wære</l>
					<l n="25" xml:id="chapter-704-div-704-l-21117">Parzivâles des küenen.</l>
					<l n="26" xml:id="chapter-704-div-704-l-21118">ob erz welle süenen?</l>
					<l n="27" xml:id="chapter-704-div-704-l-21119">dem gebârte er ungelîche:</l>
					<l n="28" xml:id="chapter-704-div-704-l-21120">er streit sô manlîche</l>
					<l n="29" xml:id="chapter-704-div-704-l-21121">mit dem, der ouch strîtes phlac.</l>
					<l n="30" xml:id="chapter-704-div-704-l-21122">nû was ez hôch ûf den tac.</l>
				</div>
			</div>
			<div n="705" xml:id="chapter-705" type="chapter" data-level="1">
				<div xml:id="chapter-705-div-705" data-level="2">
					<l n="1" xml:id="chapter-705-div-705-l-21123">Gâwâne ein bischof messe sanc.</l>
					<l n="2" xml:id="chapter-705-div-705-l-21124">von storje wart dâ grôz gedranc:</l>
					<l n="3" xml:id="chapter-705-div-705-l-21125">ritter unde vrouwen</l>
					<l n="4" xml:id="chapter-705-div-705-l-21126">man mohte zorse schouwen</l>
					<l n="5" xml:id="chapter-705-div-705-l-21127">an Artûses ringe.</l>
					<l n="6" xml:id="chapter-705-div-705-l-21128">ê daz man dâ gesinge,</l>
					<l n="7" xml:id="chapter-705-div-705-l-21129">der künec Artûs selbe stuont,</l>
					<l n="8" xml:id="chapter-705-div-705-l-21130">dâ die phaffen daz ammet tuont.</l>
					<l n="9" xml:id="chapter-705-div-705-l-21131">dô der bendiz wart getân,</l>
					<l n="10" xml:id="chapter-705-div-705-l-21132">dô wâpende sich her Gâwân:</l>
					<l n="11" xml:id="chapter-705-div-705-l-21133">man sach ê tragen den stolzen</l>
					<l n="12" xml:id="chapter-705-div-705-l-21134">sîn îserîne kolzen</l>
					<l n="13" xml:id="chapter-705-div-705-l-21135">an wol geschicketen beinen.</l>
					<l n="14" xml:id="chapter-705-div-705-l-21136">dô begunden vrouwen weinen.</l>
					<l n="15" xml:id="chapter-705-div-705-l-21137">daz her zogete ûz über al,</l>
					<l n="16" xml:id="chapter-705-div-705-l-21138">dâ si mit swerten hôrten schal</l>
					<l n="17" xml:id="chapter-705-div-705-l-21139">und viur ûz helmen swingen</l>
					<l n="18" xml:id="chapter-705-div-705-l-21140">und slege mit kreften bringen.</l>
					<l n="19" xml:id="chapter-705-div-705-l-21141">der künec Gramoflanz phlac site,</l>
					<l n="20" xml:id="chapter-705-div-705-l-21142">im versmâhte sêre, daz er strite</l>
					<l n="21" xml:id="chapter-705-div-705-l-21143">mit einem man. dô dûhte in nuo,</l>
					<l n="22" xml:id="chapter-705-div-705-l-21144">daz hie sehse griffen strîtes zuo:</l>
					<l n="23" xml:id="chapter-705-div-705-l-21145">ez was doch Parzivâl al ein.</l>
					<l n="24" xml:id="chapter-705-div-705-l-21146">der gein im werlîche schein,</l>
					<l n="25" xml:id="chapter-705-div-705-l-21147">er hete in underwîset</l>
					<l n="26" xml:id="chapter-705-div-705-l-21148">einer zuht, die man noch prîset:</l>
					<l n="27" xml:id="chapter-705-div-705-l-21149">er engenam sît nimmer mêre</l>
					<l n="28" xml:id="chapter-705-div-705-l-21150">mit rede an sich die êre,</l>
					<l n="29" xml:id="chapter-705-div-705-l-21151">daz er zwein mannen büte strît,</l>
					<l n="30" xml:id="chapter-705-div-705-l-21152">wan einers im ze vil dâ gît.</l>
				</div>
			</div>
			<div n="706" xml:id="chapter-706" type="chapter" data-level="1">
				<div xml:id="chapter-706-div-706" data-level="2">
					<l n="1" xml:id="chapter-706-div-706-l-21153">daz her was komen ze beider sît</l>
					<l n="2" xml:id="chapter-706-div-706-l-21154">ûf den grüenen anger wît</l>
					<l n="3" xml:id="chapter-706-div-706-l-21155">iewederhalp an sîniu zil.</l>
					<l n="4" xml:id="chapter-706-div-706-l-21156">si pruovten diz nîtspil.</l>
					<l n="5" xml:id="chapter-706-div-706-l-21157">den küenen wîganden</l>
					<l n="6" xml:id="chapter-706-div-706-l-21158">diu ors wâren gestanden:</l>
					<l n="7" xml:id="chapter-706-div-706-l-21159">dô striten sus die werden</l>
					<l n="8" xml:id="chapter-706-div-706-l-21160">ze vuoz ûf der erden</l>
					<l n="9" xml:id="chapter-706-div-706-l-21161">einen herten strît scharph erkant.</l>
					<l n="10" xml:id="chapter-706-div-706-l-21162">diu swert ûf hôhe ûz der hant</l>
					<l n="11" xml:id="chapter-706-div-706-l-21163">wurfen dicke dise recken:</l>
					<l n="12" xml:id="chapter-706-div-706-l-21164">si wandelten die ecken.</l>
					<l n="13" xml:id="chapter-706-div-706-l-21165">sus emphienc der künec Gramoflanz</l>
					<l n="14" xml:id="chapter-706-div-706-l-21166">sûren zins vür sînen kranz.</l>
					<l n="15" xml:id="chapter-706-div-706-l-21167">sîner vriundîn künne</l>
					<l n="16" xml:id="chapter-706-div-706-l-21168">leit ouch bî im swache wünne.</l>
					<l n="17" xml:id="chapter-706-div-706-l-21169">sus engalt der werde Parzivâl</l>
					<l n="18" xml:id="chapter-706-div-706-l-21170">Itonjê der lieht gemâl,</l>
					<l n="19" xml:id="chapter-706-div-706-l-21171">der er geniezen solde,</l>
					<l n="20" xml:id="chapter-706-div-706-l-21172">ob reht ze rehte wolde.</l>
					<l n="21" xml:id="chapter-706-div-706-l-21173">nâch prîse die vil gevarnen</l>
					<l n="22" xml:id="chapter-706-div-706-l-21174">mit strîte muosten arnen,</l>
					<l n="23" xml:id="chapter-706-div-706-l-21175">einer streit vür vriundes nôt,</l>
					<l n="24" xml:id="chapter-706-div-706-l-21176">dem andern minne daz gebôt,</l>
					<l n="25" xml:id="chapter-706-div-706-l-21177">daz er was minne undertân.</l>
					<l n="26" xml:id="chapter-706-div-706-l-21178">dô kom ouch mîn her Gâwân,</l>
					<l n="27" xml:id="chapter-706-div-706-l-21179">dôz alsus vil nâch was komen,</l>
					<l n="28" xml:id="chapter-706-div-706-l-21180">daz den sic hete aldâ genomen</l>
					<l n="29" xml:id="chapter-706-div-706-l-21181">der stolze küene Wâleis.</l>
					<l n="30" xml:id="chapter-706-div-706-l-21182">Brandelidelîn von Punturteis</l>
				</div>
			</div>
			<div n="707" xml:id="chapter-707" type="chapter" data-level="1">
				<div xml:id="chapter-707-div-707" data-level="2">
					<l n="1" xml:id="chapter-707-div-707-l-21183">und Bernout de Riviers</l>
					<l n="2" xml:id="chapter-707-div-707-l-21184">und Afinamus von Klitiers,</l>
					<l n="3" xml:id="chapter-707-div-707-l-21185">mit blôzen houpten dise drî</l>
					<l n="4" xml:id="chapter-707-div-707-l-21186">riten dem strîte nâher bî.</l>
					<l n="5" xml:id="chapter-707-div-707-l-21187">Artûs und Gâwân</l>
					<l n="6" xml:id="chapter-707-div-707-l-21188">riten anderhalben ûf den plân</l>
					<l n="7" xml:id="chapter-707-div-707-l-21189">zuo den kamphmüeden zwein.</l>
					<l n="8" xml:id="chapter-707-div-707-l-21190">die vünfe wurden des enein,</l>
					<l n="9" xml:id="chapter-707-div-707-l-21191">si wolden scheiden disen strît.</l>
					<l n="10" xml:id="chapter-707-div-707-l-21192">scheidens dûhte rehtiu zît</l>
					<l n="11" xml:id="chapter-707-div-707-l-21193">Gramoflanzen, der sô sprach,</l>
					<l n="12" xml:id="chapter-707-div-707-l-21194">daz er dem siges jach,</l>
					<l n="13" xml:id="chapter-707-div-707-l-21195">den man gein im dâ hete ersehen.</l>
					<l n="14" xml:id="chapter-707-div-707-l-21196">des muoste ouch mêre liute jehen.</l>
					<l n="15" xml:id="chapter-707-div-707-l-21197">dô sprach des künec Lôtes sun:</l>
					<l n="16" xml:id="chapter-707-div-707-l-21198">"her künec, ich wil iu hiute tuon,</l>
					<l n="17" xml:id="chapter-707-div-707-l-21199">als ir mir gestern tâtet,</l>
					<l n="18" xml:id="chapter-707-div-707-l-21200">dô ir mich ruowen bâtet.</l>
					<l n="19" xml:id="chapter-707-div-707-l-21201">nû ruowet hînt: des wirt iu nôt.</l>
					<l n="20" xml:id="chapter-707-div-707-l-21202">swer iu disen strît gebôt,</l>
					<l n="21" xml:id="chapter-707-div-707-l-21203">der hete iu swache kraft erkant</l>
					<l n="22" xml:id="chapter-707-div-707-l-21204">gein mîner werlîchen hant.</l>
					<l n="23" xml:id="chapter-707-div-707-l-21205">ich bestüende iuch nû wol ein:</l>
					<l n="24" xml:id="chapter-707-div-707-l-21206">nû vehtet aber ir niwan mit zwein.</l>
					<l n="25" xml:id="chapter-707-div-707-l-21207">ich wilz morgen wâgen eine,</l>
					<l n="26" xml:id="chapter-707-div-707-l-21208">got ez ze rehte erscheine."</l>
					<l n="27" xml:id="chapter-707-div-707-l-21209">der künec reit dannen zuo den sîn.</l>
					<l n="28" xml:id="chapter-707-div-707-l-21210">er tet ê fîanze schîn,</l>
					<l n="29" xml:id="chapter-707-div-707-l-21211">daz er smorgens gein Gâwân</l>
					<l n="30" xml:id="chapter-707-div-707-l-21212">durch strîten kœme ûf den plân.</l>
				</div>
			</div>
			<div n="708" xml:id="chapter-708" type="chapter" data-level="1">
				<div xml:id="chapter-708-div-708" data-level="2">
					<l n="1" xml:id="chapter-708-div-708-l-21213">Artûs ze Parzivâle sprach:</l>
					<l n="2" xml:id="chapter-708-div-708-l-21214">"neve, sît dir sus geschach,</l>
					<l n="3" xml:id="chapter-708-div-708-l-21215">daz dû des kamphes bæte</l>
					<l n="4" xml:id="chapter-708-div-708-l-21216">und manlîche tæte</l>
					<l n="5" xml:id="chapter-708-div-708-l-21217">und Gâwân dirz versagete,</l>
					<l n="6" xml:id="chapter-708-div-708-l-21218">daz dîn munt dô sêre klagete,</l>
					<l n="7" xml:id="chapter-708-div-708-l-21219">nû hâstû den kamph iedoch gestriten</l>
					<l n="8" xml:id="chapter-708-div-708-l-21220">gein im, der sîn dâ hete erbiten,</l>
					<l n="9" xml:id="chapter-708-div-708-l-21221">ez wære uns leit oder liep.</l>
					<l n="10" xml:id="chapter-708-div-708-l-21222">dû sliche von uns als ein diep:</l>
					<l n="11" xml:id="chapter-708-div-708-l-21223">wir heten anders dîne hant</l>
					<l n="12" xml:id="chapter-708-div-708-l-21224">dises kamphes wol erwant.</l>
					<l n="13" xml:id="chapter-708-div-708-l-21225">nû darf Gâwân des zürnen niht,</l>
					<l n="14" xml:id="chapter-708-div-708-l-21226">swaz man dir dar um prîses giht."</l>
					<l n="15" xml:id="chapter-708-div-708-l-21227">Gâwân sprach: "mir ist niht leit</l>
					<l n="16" xml:id="chapter-708-div-708-l-21228">mîns neven hôhiu werdekeit.</l>
					<l n="17" xml:id="chapter-708-div-708-l-21229">mirst dennoch morgen alze vruo,</l>
					<l n="18" xml:id="chapter-708-div-708-l-21230">sol ich kamphes grîfen zuo:</l>
					<l n="19" xml:id="chapter-708-div-708-l-21231">wolde michs der künec erlâzen,</l>
					<l n="20" xml:id="chapter-708-div-708-l-21232">des jæhe ich im gein mâzen."</l>
					<l n="21" xml:id="chapter-708-div-708-l-21233">daz her reit în mit maneger schar.</l>
					<l n="22" xml:id="chapter-708-div-708-l-21234">man sach dâ vrouwen wol gevar</l>
					<l n="23" xml:id="chapter-708-div-708-l-21235">und manegen gezimierten man,</l>
					<l n="24" xml:id="chapter-708-div-708-l-21236">daz nie dehein her mêr gewan</l>
					<l n="25" xml:id="chapter-708-div-708-l-21237">solher zimierde wunder.</l>
					<l n="26" xml:id="chapter-708-div-708-l-21238">die von der tavelrunder</l>
					<l n="27" xml:id="chapter-708-div-708-l-21239">und diu massenîe der herzogîn,</l>
					<l n="28" xml:id="chapter-708-div-708-l-21240">ir wâpenröcke gâben schîn:</l>
					<l n="29" xml:id="chapter-708-div-708-l-21241">mit phelle von Zinidunte</l>
					<l n="30" xml:id="chapter-708-div-708-l-21242">und brâht von Pelpjunte</l>
				</div>
			</div>
			<div n="709" xml:id="chapter-709" type="chapter" data-level="1">
				<div xml:id="chapter-709-div-709" data-level="2">
					<l n="1" xml:id="chapter-709-div-709-l-21243">lieht wâren ir kovertiure.</l>
					<l n="2" xml:id="chapter-709-div-709-l-21244">Parzivâl der gehiure</l>
					<l n="3" xml:id="chapter-709-div-709-l-21245">wart in beiden hern geprîset sô,</l>
					<l n="4" xml:id="chapter-709-div-709-l-21246">sîne vriunt des mohten wesen vrô.</l>
					<l n="5" xml:id="chapter-709-div-709-l-21247">si jâhen in Gramoflanzes her,</l>
					<l n="6" xml:id="chapter-709-div-709-l-21248">daz ze keiner zît sô wol ze wer</l>
					<l n="7" xml:id="chapter-709-div-709-l-21249">nie kom ritter dehein,</l>
					<l n="8" xml:id="chapter-709-div-709-l-21250">den diu sunne ie überschein:</l>
					<l n="9" xml:id="chapter-709-div-709-l-21251">swaz ze beiden sîten dâ wære getân,</l>
					<l n="10" xml:id="chapter-709-div-709-l-21252">den prîs müeste er al eine hân.</l>
					<l n="11" xml:id="chapter-709-div-709-l-21253">dennoch si sîn erkanden niht,</l>
					<l n="12" xml:id="chapter-709-div-709-l-21254">dem ieslîch munt dâ prîses giht.</l>
					<l n="13" xml:id="chapter-709-div-709-l-21255">Gramoflanz si rieten,</l>
					<l n="14" xml:id="chapter-709-div-709-l-21256">er möhte wol enbieten</l>
					<l n="15" xml:id="chapter-709-div-709-l-21257">Artûse, daz er næme war,</l>
					<l n="16" xml:id="chapter-709-div-709-l-21258">daz dehein ander man ûz sîner schar</l>
					<l n="17" xml:id="chapter-709-div-709-l-21259">gein im kœme durch vehten,</l>
					<l n="18" xml:id="chapter-709-div-709-l-21260">daz er im sande den rehten:</l>
					<l n="19" xml:id="chapter-709-div-709-l-21261">Gâwân des künec Lôtes sun,</l>
					<l n="20" xml:id="chapter-709-div-709-l-21262">mit dem wolde er den kamph tuon.</l>
					<l n="21" xml:id="chapter-709-div-709-l-21263">die boten wurden dan gesant,</l>
					<l n="22" xml:id="chapter-709-div-709-l-21264">zwei wîsiu kint hövesch erkant.</l>
					<l n="23" xml:id="chapter-709-div-709-l-21265">der künec sprach: "nû sult ir spehen,</l>
					<l n="24" xml:id="chapter-709-div-709-l-21266">wem ir dâ prîses wellet jehen</l>
					<l n="25" xml:id="chapter-709-div-709-l-21267">under al den klâren vrouwen.</l>
					<l n="26" xml:id="chapter-709-div-709-l-21268">ir sult ouch sunder schouwen,</l>
					<l n="27" xml:id="chapter-709-div-709-l-21269">bî welher Bêne sitze.</l>
					<l n="28" xml:id="chapter-709-div-709-l-21270">nemt daz in iuwer witze,</l>
					<l n="29" xml:id="chapter-709-div-709-l-21271">in welhen gebærden diu sî.</l>
					<l n="30" xml:id="chapter-709-div-709-l-21272">wone ir vreude oder trûren bî,</l>
				</div>
			</div>
			<div n="710" xml:id="chapter-710" type="chapter" data-level="1">
				<div xml:id="chapter-710-div-710" data-level="2">
					<l n="1" xml:id="chapter-710-div-710-l-21273">daz sult ir prüeven tougen.</l>
					<l n="2" xml:id="chapter-710-div-710-l-21274">ir seht wol an ir ougen,</l>
					<l n="3" xml:id="chapter-710-div-710-l-21275">ob si nâch vriunde kummer hât.</l>
					<l n="4" xml:id="chapter-710-div-710-l-21276">seht, daz ir des niht enlât,</l>
					<l n="5" xml:id="chapter-710-div-710-l-21277">Bênen mîner vriundîn</l>
					<l n="6" xml:id="chapter-710-div-710-l-21278">gebet den brief und diz vingerlîn:</l>
					<l n="7" xml:id="chapter-710-div-710-l-21279">diu weiz wol, wem daz vürbaz sol.</l>
					<l n="8" xml:id="chapter-710-div-710-l-21280">werpt gevuoge, sô tuot ir wol."</l>
					<l n="9" xml:id="chapter-710-div-710-l-21281">nû was ez ouch anderhalben sô komen,</l>
					<l n="10" xml:id="chapter-710-div-710-l-21282">Itonjê hete vernomen,</l>
					<l n="11" xml:id="chapter-710-div-710-l-21283">daz ir bruoder und der liepste man,</l>
					<l n="12" xml:id="chapter-710-div-710-l-21284">den maget inz herze ie gewan,</l>
					<l n="13" xml:id="chapter-710-div-710-l-21285">mit ein ander vehten solden</l>
					<l n="14" xml:id="chapter-710-div-710-l-21286">und des niht lâzen wolden.</l>
					<l n="15" xml:id="chapter-710-div-710-l-21287">dô brast ir jâmer durch die scheme.</l>
					<l n="16" xml:id="chapter-710-div-710-l-21288">swen ir kummers nû gezeme,</l>
					<l n="17" xml:id="chapter-710-div-710-l-21289">der tuotz âne mînen rât,</l>
					<l n="18" xml:id="chapter-710-div-710-l-21290">sît siz ungedienet hât.</l>
					<l n="19" xml:id="chapter-710-div-710-l-21291">beide ir muoter und ir ane</l>
					<l n="20" xml:id="chapter-710-div-710-l-21292">die maget vuorten sunder dane</l>
					<l n="21" xml:id="chapter-710-div-710-l-21293">in ein wênec gezelt sîdîn.</l>
					<l n="22" xml:id="chapter-710-div-710-l-21294">Arnîve weiz ir disen pîn,</l>
					<l n="23" xml:id="chapter-710-div-710-l-21295">si strâfte si um ir missetât.</l>
					<l n="24" xml:id="chapter-710-div-710-l-21296">des was et dô kein ander rât:</l>
					<l n="25" xml:id="chapter-710-div-710-l-21297">si verjach aldâ unverholn,</l>
					<l n="26" xml:id="chapter-710-div-710-l-21298">daz si lange in hete vor verstoln.</l>
					<l n="27" xml:id="chapter-710-div-710-l-21299">dô sprach diu maget wert erkant:</l>
					<l n="28" xml:id="chapter-710-div-710-l-21300">"sol mir nû mîns bruoder hant</l>
					<l n="29" xml:id="chapter-710-div-710-l-21301">mîns herzen verh versnîden,</l>
					<l n="30" xml:id="chapter-710-div-710-l-21302">daz möhte er gerne mîden."</l>
				</div>
			</div>
			<div n="711" xml:id="chapter-711" type="chapter" data-level="1">
				<div xml:id="chapter-711-div-711" data-level="2">
					<l n="1" xml:id="chapter-711-div-711-l-21303">Arnîve zeinem juncherrelîn</l>
					<l n="2" xml:id="chapter-711-div-711-l-21304">sprach: "nû sage dem sune mîn,</l>
					<l n="3" xml:id="chapter-711-div-711-l-21305">daz er mich balde spreche</l>
					<l n="4" xml:id="chapter-711-div-711-l-21306">und daz al eine zeche."</l>
					<l n="5" xml:id="chapter-711-div-711-l-21307">der knappe Artûsen brâhte.</l>
					<l n="6" xml:id="chapter-711-div-711-l-21308">Arnîve des gedâhte,</l>
					<l n="7" xml:id="chapter-711-div-711-l-21309">si woldez in lâzen hœren,</l>
					<l n="8" xml:id="chapter-711-div-711-l-21310">ob er möhte zestœren,</l>
					<l n="9" xml:id="chapter-711-div-711-l-21311">nâch wem der klâren Itonjê</l>
					<l n="10" xml:id="chapter-711-div-711-l-21312">was sô herzenlîche wê.</l>
					<l n="11" xml:id="chapter-711-div-711-l-21313">des künec Gramoflanzes kint</l>
					<l n="12" xml:id="chapter-711-div-711-l-21314">nâch Artûse komen sint.</l>
					<l n="13" xml:id="chapter-711-div-711-l-21315">die erbeizten ûf dem velde.</l>
					<l n="14" xml:id="chapter-711-div-711-l-21316">vor dem kleinen gezelde</l>
					<l n="15" xml:id="chapter-711-div-711-l-21317">einer Bênen sitzen sach</l>
					<l n="16" xml:id="chapter-711-div-711-l-21318">bî der, diu z Artûse sprach:</l>
					<l n="17" xml:id="chapter-711-div-711-l-21319">"giht des diu herzogîn vür prîs,</l>
					<l n="18" xml:id="chapter-711-div-711-l-21320">ob mîn bruoder mir mînen âmîs</l>
					<l n="19" xml:id="chapter-711-div-711-l-21321">sleht durch ir lôsen rât?</l>
					<l n="20" xml:id="chapter-711-div-711-l-21322">des möhte er jehen vür missetât.</l>
					<l n="21" xml:id="chapter-711-div-711-l-21323">waz hât der künec im getân?</l>
					<l n="22" xml:id="chapter-711-div-711-l-21324">er solde in mîn geniezen lân.</l>
					<l n="23" xml:id="chapter-711-div-711-l-21325">treget mîn bruoder sinne,</l>
					<l n="24" xml:id="chapter-711-div-711-l-21326">er weiz unser zweier minne</l>
					<l n="25" xml:id="chapter-711-div-711-l-21327">sô lûter âne truopheit,</l>
					<l n="26" xml:id="chapter-711-div-711-l-21328">phliget er triuwe, ez wirt im leit.</l>
					<l n="27" xml:id="chapter-711-div-711-l-21329">sol mir sîn hant erwerben</l>
					<l n="28" xml:id="chapter-711-div-711-l-21330">nâch dem künege ein sûrez sterben,</l>
					<l n="29" xml:id="chapter-711-div-711-l-21331">herre, daz sî iu geklaget"</l>
					<l n="30" xml:id="chapter-711-div-711-l-21332">sprach z Artûse diu süeze maget.</l>
				</div>
			</div>
			<div n="712" xml:id="chapter-712" type="chapter" data-level="1">
				<div xml:id="chapter-712-div-712" data-level="2">
					<l n="1" xml:id="chapter-712-div-712-l-21333">"nû denket, ob ir mîn œheim sît:</l>
					<l n="2" xml:id="chapter-712-div-712-l-21334">durch triuwe scheidet disen strît."</l>
					<l n="3" xml:id="chapter-712-div-712-l-21335">Artûs ûz wîsem munde</l>
					<l n="4" xml:id="chapter-712-div-712-l-21336">sprach an der selben stunde:</l>
					<l n="5" xml:id="chapter-712-div-712-l-21337">"ouwê, liebiu niftel mîn,</l>
					<l n="6" xml:id="chapter-712-div-712-l-21338">daz dîn jugent sô hôher minne schîn</l>
					<l n="7" xml:id="chapter-712-div-712-l-21339">tuot, daz muoz dir werden sûr.</l>
					<l n="8" xml:id="chapter-712-div-712-l-21340">als tet dîn swester Sûrdâmûr</l>
					<l n="9" xml:id="chapter-712-div-712-l-21341">durch der Kriechen lampriure.</l>
					<l n="10" xml:id="chapter-712-div-712-l-21342">süeziu maget gehiure,</l>
					<l n="11" xml:id="chapter-712-div-712-l-21343">den kamph möhte ich wol scheiden,</l>
					<l n="12" xml:id="chapter-712-div-712-l-21344">wesse ich daz an iu beiden,</l>
					<l n="13" xml:id="chapter-712-div-712-l-21345">ob sîn herze undz dîne gesamenet sint.</l>
					<l n="14" xml:id="chapter-712-div-712-l-21346">Gramoflanz îrôres kint</l>
					<l n="15" xml:id="chapter-712-div-712-l-21347">vert mit sô manlîchen siten,</l>
					<l n="16" xml:id="chapter-712-div-712-l-21348">daz der kamph wirt gestriten,</l>
					<l n="17" xml:id="chapter-712-div-712-l-21349">ez enunderstê diu minne dîn.</l>
					<l n="18" xml:id="chapter-712-div-712-l-21350">gesach er dînen liehten schîn</l>
					<l n="19" xml:id="chapter-712-div-712-l-21351">bî vreuden ie ze keiner stunt</l>
					<l n="20" xml:id="chapter-712-div-712-l-21352">und dînen rôten süezen munt?"</l>
					<l n="21" xml:id="chapter-712-div-712-l-21353">si sprach: "des enist niht geschehen:</l>
					<l n="22" xml:id="chapter-712-div-712-l-21354">wir minnen ein ander âne sehen.</l>
					<l n="23" xml:id="chapter-712-div-712-l-21355">er hât aber mir durch liebe kraft</l>
					<l n="24" xml:id="chapter-712-div-712-l-21356">und durch rehte geselleschaft</l>
					<l n="25" xml:id="chapter-712-div-712-l-21357">sîns kleinœtes vil gesant:</l>
					<l n="26" xml:id="chapter-712-div-712-l-21358">er emphienc ouch von mîner hant,</l>
					<l n="27" xml:id="chapter-712-div-712-l-21359">daz zer wâren liebe hôrte</l>
					<l n="28" xml:id="chapter-712-div-712-l-21360">und uns beiden zwîvel stôrte.</l>
					<l n="29" xml:id="chapter-712-div-712-l-21361">der künec ist an mir stæte</l>
					<l n="30" xml:id="chapter-712-div-712-l-21362">âne valsches herzen ræte."</l>
				</div>
			</div>
			<div n="713" xml:id="chapter-713" type="chapter" data-level="1">
				<div xml:id="chapter-713-div-713" data-level="2">
					<l n="1" xml:id="chapter-713-div-713-l-21363">dô erkande wol vrou Bêne</l>
					<l n="2" xml:id="chapter-713-div-713-l-21364">dise knappen zwêne,</l>
					<l n="3" xml:id="chapter-713-div-713-l-21365">des künec Gramoflanzes kint,</l>
					<l n="4" xml:id="chapter-713-div-713-l-21366">die nâch Artûse komen sint.</l>
					<l n="5" xml:id="chapter-713-div-713-l-21367">si sprach: "hie solde niemen stên.</l>
					<l n="6" xml:id="chapter-713-div-713-l-21368">welt ir, ich heize vürder gên</l>
					<l n="7" xml:id="chapter-713-div-713-l-21369">daz volc ûz den snüeren.</l>
					<l n="8" xml:id="chapter-713-div-713-l-21370">wil mîne vrouwen rüeren</l>
					<l n="9" xml:id="chapter-713-div-713-l-21371">solh ungenâde um ir trût,</l>
					<l n="10" xml:id="chapter-713-div-713-l-21372">daz mære kumt schiere über lût."</l>
					<l n="11" xml:id="chapter-713-div-713-l-21373">vrou Bêne her ûz wart gesant.</l>
					<l n="12" xml:id="chapter-713-div-713-l-21374">der kinde einez in ir hant</l>
					<l n="13" xml:id="chapter-713-div-713-l-21375">smucte den brief undz vingerlîn.</l>
					<l n="14" xml:id="chapter-713-div-713-l-21376">si heten ouch den hôhen pîn</l>
					<l n="15" xml:id="chapter-713-div-713-l-21377">von ir vrouwen wol vernomen</l>
					<l n="16" xml:id="chapter-713-div-713-l-21378">und jâhen des, si wæren komen</l>
					<l n="17" xml:id="chapter-713-div-713-l-21379">und wolden Artûsen sprechen,</l>
					<l n="18" xml:id="chapter-713-div-713-l-21380">ob si daz ruochte zechen.</l>
					<l n="19" xml:id="chapter-713-div-713-l-21381">si sprach: "stêt verre dort hin dan,</l>
					<l n="20" xml:id="chapter-713-div-713-l-21382">unz ich iuch gêns zuo mir man."</l>
					<l n="21" xml:id="chapter-713-div-713-l-21383">von Bênen der süezen maget</l>
					<l n="22" xml:id="chapter-713-div-713-l-21384">in dem gezelte wart gesaget,</l>
					<l n="23" xml:id="chapter-713-div-713-l-21385">daz Gramoflanzes boten dâ</l>
					<l n="24" xml:id="chapter-713-div-713-l-21386">wæren unde vrâcten, wâ</l>
					<l n="25" xml:id="chapter-713-div-713-l-21387">Artûs der künec wære.</l>
					<l n="26" xml:id="chapter-713-div-713-l-21388">"daz dûhte mich ungebære,</l>
					<l n="27" xml:id="chapter-713-div-713-l-21389">ob ich in zeicte an diz gespræche.</l>
					<l n="28" xml:id="chapter-713-div-713-l-21390">seht denne, waz ich ræche</l>
					<l n="29" xml:id="chapter-713-div-713-l-21391">an mîner vrouwen, ob si sie</l>
					<l n="30" xml:id="chapter-713-div-713-l-21392">alsus sæhen weinen hie."</l>
				</div>
			</div>
			<div n="714" xml:id="chapter-714" type="chapter" data-level="1">
				<div xml:id="chapter-714-div-714" data-level="2">
					<l n="1" xml:id="chapter-714-div-714-l-21393">Artûs sprach: "sint ez die knaben,</l>
					<l n="2" xml:id="chapter-714-div-714-l-21394">die ich an den rinc nâch mir sach draben?</l>
					<l n="3" xml:id="chapter-714-div-714-l-21395">daz sint von hôher art zwei kint.</l>
					<l n="4" xml:id="chapter-714-div-714-l-21396">waz ob si sô gevüege sint,</l>
					<l n="5" xml:id="chapter-714-div-714-l-21397">gar bewart vor missetât,</l>
					<l n="6" xml:id="chapter-714-div-714-l-21398">daz si wol gênt an disen rât?</l>
					<l n="7" xml:id="chapter-714-div-714-l-21399">eintweder phliget der sinne,</l>
					<l n="8" xml:id="chapter-714-div-714-l-21400">daz er sîns herren minne</l>
					<l n="9" xml:id="chapter-714-div-714-l-21401">an mîner nifteln wol siht."</l>
					<l n="10" xml:id="chapter-714-div-714-l-21402">Bêne sprach: "des enweiz ich niht.</l>
					<l n="11" xml:id="chapter-714-div-714-l-21403">herre, macz mit hulden sîn,</l>
					<l n="12" xml:id="chapter-714-div-714-l-21404">der künec hât diz vingerlîn</l>
					<l n="13" xml:id="chapter-714-div-714-l-21405">dâ her gesant und disen brief:</l>
					<l n="14" xml:id="chapter-714-div-714-l-21406">dô ich nû vürz poulûn lief,</l>
					<l n="15" xml:id="chapter-714-div-714-l-21407">der kinde einez gap in mir.</l>
					<l n="16" xml:id="chapter-714-div-714-l-21408">vrouwe, sêt, den nemet ir."</l>
					<l n="17" xml:id="chapter-714-div-714-l-21409">dô wart der brief vil gekust,</l>
					<l n="18" xml:id="chapter-714-div-714-l-21410">Itonjê dructe in an ir brust.</l>
					<l n="19" xml:id="chapter-714-div-714-l-21411">dô sprach si: "herre, nû seht hie an,</l>
					<l n="20" xml:id="chapter-714-div-714-l-21412">ob mich der künec minne man."</l>
					<l n="21" xml:id="chapter-714-div-714-l-21413">Artûs nam den brief in die hant,</l>
					<l n="22" xml:id="chapter-714-div-714-l-21414">dar an er geschriben vant</l>
					<l n="23" xml:id="chapter-714-div-714-l-21415">von dem, der minnen kunde,</l>
					<l n="24" xml:id="chapter-714-div-714-l-21416">waz ûz sîn selbes munde</l>
					<l n="25" xml:id="chapter-714-div-714-l-21417">Gramoflanz der stæte sprach.</l>
					<l n="26" xml:id="chapter-714-div-714-l-21418">Artûs an dem brieve sach,</l>
					<l n="27" xml:id="chapter-714-div-714-l-21419">daz er mit sînem sinne</l>
					<l n="28" xml:id="chapter-714-div-714-l-21420">sô endehafte minne</l>
					<l n="29" xml:id="chapter-714-div-714-l-21421">bî sînen zîten nie vernam.</l>
					<l n="30" xml:id="chapter-714-div-714-l-21422">dâ stuont, daz minne wol gezam:</l>
				</div>
			</div>
			<div n="715" xml:id="chapter-715" type="chapter" data-level="1">
				<div xml:id="chapter-715-div-715" data-level="2">
					<l n="1" xml:id="chapter-715-div-715-l-21423">"ich grüeze, die ich grüezen sol,</l>
					<l n="2" xml:id="chapter-715-div-715-l-21424">daz ich mit dienste grüezen hol:</l>
					<l n="3" xml:id="chapter-715-div-715-l-21425">vrouwelîn, ich meine dich,</l>
					<l n="4" xml:id="chapter-715-div-715-l-21426">sît dû mit trôste trœstes mich.</l>
					<l n="5" xml:id="chapter-715-div-715-l-21427">unser minne gebent geselleschaft.</l>
					<l n="6" xml:id="chapter-715-div-715-l-21428">daz ist wurzel mîner vreude kraft:</l>
					<l n="7" xml:id="chapter-715-div-715-l-21429">dîn trôst vür ander trôste wiget,</l>
					<l n="8" xml:id="chapter-715-div-715-l-21430">sit dîn herze gein mir triuwen phliget.</l>
					<l n="9" xml:id="chapter-715-div-715-l-21431">dû bist slôz ob mîner triuwe</l>
					<l n="10" xml:id="chapter-715-div-715-l-21432">und ein vlust mîns herzen riuwe.</l>
					<l n="11" xml:id="chapter-715-div-715-l-21433">dîn minne gît mir helfe rât,</l>
					<l n="12" xml:id="chapter-715-div-715-l-21434">daz deheiner slahte untât</l>
					<l n="13" xml:id="chapter-715-div-715-l-21435">an mir nimmer wirt gesehen.</l>
					<l n="14" xml:id="chapter-715-div-715-l-21436">ich mac wol dîner güete jehen</l>
					<l n="15" xml:id="chapter-715-div-715-l-21437">stæte âne wenken sus:</l>
					<l n="16" xml:id="chapter-715-div-715-l-21438">als pôlus artanticus</l>
					<l n="17" xml:id="chapter-715-div-715-l-21439">gein dem tremuntâne stêt,</l>
					<l n="18" xml:id="chapter-715-div-715-l-21440">der neweder von der stete gêt,</l>
					<l n="19" xml:id="chapter-715-div-715-l-21441">unser minne sol in triuwen stên</l>
					<l n="20" xml:id="chapter-715-div-715-l-21442">und niht von ein ander gên.</l>
					<l n="21" xml:id="chapter-715-div-715-l-21443">nû gedenke an mir, werdiu maget,</l>
					<l n="22" xml:id="chapter-715-div-715-l-21444">waz ich dir kummers hân geklaget:</l>
					<l n="23" xml:id="chapter-715-div-715-l-21445">wis dîner helfe an mir niht laz.</l>
					<l n="24" xml:id="chapter-715-div-715-l-21446">ob dich iemen durch mînen haz</l>
					<l n="25" xml:id="chapter-715-div-715-l-21447">von mir welle scheiden,</l>
					<l n="26" xml:id="chapter-715-div-715-l-21448">sô denke, daz uns beiden</l>
					<l n="27" xml:id="chapter-715-div-715-l-21449">diu minne mac wol lônen.</l>
					<l n="28" xml:id="chapter-715-div-715-l-21450">dû solt vrouwen êren schônen</l>
					<l n="29" xml:id="chapter-715-div-715-l-21451">und lâz mich sîn dîn dienestman:</l>
					<l n="30" xml:id="chapter-715-div-715-l-21452">ich wil dir dienen, swaz ich kan."</l>
				</div>
			</div>
			<div n="716" xml:id="chapter-716" type="chapter" data-level="1">
				<div xml:id="chapter-716-div-716" data-level="2">
					<l n="1" xml:id="chapter-716-div-716-l-21453">Artûs sprach: "niftel, dû hâs wâr,</l>
					<l n="2" xml:id="chapter-716-div-716-l-21454">der künec dich grüezet âne vâr.</l>
					<l n="3" xml:id="chapter-716-div-716-l-21455">dirre brief tuot mit mære kunt,</l>
					<l n="4" xml:id="chapter-716-div-716-l-21456">daz ich sô wunderlîchen vunt</l>
					<l n="5" xml:id="chapter-716-div-716-l-21457">gein minne nie gemezzen sach.</l>
					<l n="6" xml:id="chapter-716-div-716-l-21458">dû solt im sîn ungemach</l>
					<l n="7" xml:id="chapter-716-div-716-l-21459">wenden, alsô sol er dir.</l>
					<l n="8" xml:id="chapter-716-div-716-l-21460">lât ir daz beidiu her ze mir:</l>
					<l n="9" xml:id="chapter-716-div-716-l-21461">ich wil den kamph undervarn.</l>
					<l n="10" xml:id="chapter-716-div-716-l-21462">die wîle soltû weinen sparn.</l>
					<l n="11" xml:id="chapter-716-div-716-l-21463">nû wære dû doch gevangen:</l>
					<l n="12" xml:id="chapter-716-div-716-l-21464">sage mir, wiest daz ergangen,</l>
					<l n="13" xml:id="chapter-716-div-716-l-21465">daz ir ein ander wurdet holt?</l>
					<l n="14" xml:id="chapter-716-div-716-l-21466">dû solt im dîner minne solt</l>
					<l n="15" xml:id="chapter-716-div-716-l-21467">teilen, dâ wil er dienen nâch."</l>
					<l n="16" xml:id="chapter-716-div-716-l-21468">Itonjê, Artûs niftel, sprach:</l>
					<l n="17" xml:id="chapter-716-div-716-l-21469">"sist hie, diu daz zesamene truoc.</l>
					<l n="18" xml:id="chapter-716-div-716-l-21470">unser enwederius nie gewuoc.</l>
					<l n="19" xml:id="chapter-716-div-716-l-21471">welt ir, si vüeget wol, daz ich in sihe,</l>
					<l n="20" xml:id="chapter-716-div-716-l-21472">dem ich mînes herzen gihe."</l>
					<l n="21" xml:id="chapter-716-div-716-l-21473">Artûs sprach: "die zeige mir.</l>
					<l n="22" xml:id="chapter-716-div-716-l-21474">mac ich, sô vüege ich im und dir,</l>
					<l n="23" xml:id="chapter-716-div-716-l-21475">daz iuwer wille dran gestêt</l>
					<l n="24" xml:id="chapter-716-div-716-l-21476">und iuwer beider vreude ergêt."</l>
					<l n="25" xml:id="chapter-716-div-716-l-21477">Itonjê sprach: "ez ist Bêne.</l>
					<l n="26" xml:id="chapter-716-div-716-l-21478">ouch sint sîner knappen zwêne</l>
					<l n="27" xml:id="chapter-716-div-716-l-21479">alhie. muget ir versuochen,</l>
					<l n="28" xml:id="chapter-716-div-716-l-21480">welt ir mîns lebens ruochen,</l>
					<l n="29" xml:id="chapter-716-div-716-l-21481">ob mich der künec welle sehen,</l>
					<l n="30" xml:id="chapter-716-div-716-l-21482">dem ich muoz mîner vreuden jehen?"</l>
				</div>
			</div>
			<div n="717" xml:id="chapter-717" type="chapter" data-level="1">
				<div xml:id="chapter-717-div-717" data-level="2">
					<l n="1" xml:id="chapter-717-div-717-l-21483">Artûs der wîse hövesche man</l>
					<l n="2" xml:id="chapter-717-div-717-l-21484">gienc her ûz ze den kinden sân:</l>
					<l n="3" xml:id="chapter-717-div-717-l-21485">er gruozte si, dô er si sach.</l>
					<l n="4" xml:id="chapter-717-div-717-l-21486">der kinde einez zim dô sprach:</l>
					<l n="5" xml:id="chapter-717-div-717-l-21487">"herre, der künec Gramoflanz</l>
					<l n="6" xml:id="chapter-717-div-717-l-21488">iuch bitet, daz ir machet ganz</l>
					<l n="7" xml:id="chapter-717-div-717-l-21489">gelübede, diu dâ sî getân</l>
					<l n="8" xml:id="chapter-717-div-717-l-21490">zwischen im und Gâwân,</l>
					<l n="9" xml:id="chapter-717-div-717-l-21491">durch iuwer selbes êre.</l>
					<l n="10" xml:id="chapter-717-div-717-l-21492">herre, er bitet iuch mêre,</l>
					<l n="11" xml:id="chapter-717-div-717-l-21493">daz dehein ander man im vüere strît.</l>
					<l n="12" xml:id="chapter-717-div-717-l-21494">iuwer her ist sô wît,</l>
					<l n="13" xml:id="chapter-717-div-717-l-21495">solde er si alle übervehten,</l>
					<l n="14" xml:id="chapter-717-div-717-l-21496">daz engelîchte niht dem rehten.</l>
					<l n="15" xml:id="chapter-717-div-717-l-21497">ir sult Gâwânen lâzen komen,</l>
					<l n="16" xml:id="chapter-717-div-717-l-21498">gein dem der kamph dâ sî genomen."</l>
					<l n="17" xml:id="chapter-717-div-717-l-21499">der künec sprach zen kinden:</l>
					<l n="18" xml:id="chapter-717-div-717-l-21500">"ich wil uns des enbinden.</l>
					<l n="19" xml:id="chapter-717-div-717-l-21501">mînem neven geschach nie grœzer leit,</l>
					<l n="20" xml:id="chapter-717-div-717-l-21502">daz er selbe dâ niht streit.</l>
					<l n="21" xml:id="chapter-717-div-717-l-21503">der mit iuwerm herren vaht,</l>
					<l n="22" xml:id="chapter-717-div-717-l-21504">dem was der sic wol geslaht:</l>
					<l n="23" xml:id="chapter-717-div-717-l-21505">ez ist Gahmuretes kint.</l>
					<l n="24" xml:id="chapter-717-div-717-l-21506">alle, die in drîen hern sint</l>
					<l n="25" xml:id="chapter-717-div-717-l-21507">komen von allen sîten,</l>
					<l n="26" xml:id="chapter-717-div-717-l-21508">die envrieschen nie gein strîten</l>
					<l n="27" xml:id="chapter-717-div-717-l-21509">deheinen man sô manlîch.</l>
					<l n="28" xml:id="chapter-717-div-717-l-21510">sîn tât dem prîse ist gar gelîch:</l>
					<l n="29" xml:id="chapter-717-div-717-l-21511">ez ist mîn neve Parzivâl.</l>
					<l n="30" xml:id="chapter-717-div-717-l-21512">ir sult in sehen, den lieht gemâl.</l>
				</div>
			</div>
			<div n="718" xml:id="chapter-718" type="chapter" data-level="1">
				<div xml:id="chapter-718-div-718" data-level="2">
					<l n="1" xml:id="chapter-718-div-718-l-21513">durch Gâwânes triuwe nôt</l>
					<l n="2" xml:id="chapter-718-div-718-l-21514">leiste ich, daz mir der künec enbôt."</l>
					<l n="3" xml:id="chapter-718-div-718-l-21515">Artûs und Bêne</l>
					<l n="4" xml:id="chapter-718-div-718-l-21516">und dise knappen zwêne</l>
					<l n="5" xml:id="chapter-718-div-718-l-21517">riten her unde dar.</l>
					<l n="6" xml:id="chapter-718-div-718-l-21518">er liez diu kint nemen war</l>
					<l n="7" xml:id="chapter-718-div-718-l-21519">liehter blicke an maneger vrouwen.</l>
					<l n="8" xml:id="chapter-718-div-718-l-21520">si mohten ouch dâ schouwen</l>
					<l n="9" xml:id="chapter-718-div-718-l-21521">ûf den helmen manec gesnürre.</l>
					<l n="10" xml:id="chapter-718-div-718-l-21522">wênec daz noch würre</l>
					<l n="11" xml:id="chapter-718-div-718-l-21523">einem man, der wære rîche,</l>
					<l n="12" xml:id="chapter-718-div-718-l-21524">gebârte er geselleclîche.</l>
					<l n="13" xml:id="chapter-718-div-718-l-21525">si kômen niht von den pherden.</l>
					<l n="14" xml:id="chapter-718-div-718-l-21526">Artûs liez die werden</l>
					<l n="15" xml:id="chapter-718-div-718-l-21527">über al daz her diu kinder sehen,</l>
					<l n="16" xml:id="chapter-718-div-718-l-21528">dâ si den wunsch mohten spehen,</l>
					<l n="17" xml:id="chapter-718-div-718-l-21529">ritter, megede unde wîp,</l>
					<l n="18" xml:id="chapter-718-div-718-l-21530">manegen vlætegen lîp.</l>
					<l n="19" xml:id="chapter-718-div-718-l-21531">des hers wâren driu stücke,</l>
					<l n="20" xml:id="chapter-718-div-718-l-21532">dâ zwischen zwuo lücke.</l>
					<l n="21" xml:id="chapter-718-div-718-l-21533">Artûs reit mit den kinden dan</l>
					<l n="22" xml:id="chapter-718-div-718-l-21534">von dem her verre ûf den plân.</l>
					<l n="23" xml:id="chapter-718-div-718-l-21535">dô sprach er: "Bêne, süeziu maget,</l>
					<l n="24" xml:id="chapter-718-div-718-l-21536">dû hœrs wol, waz mir hât geklaget</l>
					<l n="25" xml:id="chapter-718-div-718-l-21537">Itonjê, mîner swester barn:</l>
					<l n="26" xml:id="chapter-718-div-718-l-21538">diu kan ir weinen wênec sparn.</l>
					<l n="27" xml:id="chapter-718-div-718-l-21539">daz gelouben mîne gesellen,</l>
					<l n="28" xml:id="chapter-718-div-718-l-21540">die hie habent, ob si wellen:</l>
					<l n="29" xml:id="chapter-718-div-718-l-21541">Itonjê hât Gramoflanz</l>
					<l n="30" xml:id="chapter-718-div-718-l-21542">verleschet nâch ir liehten glanz.</l>
				</div>
			</div>
			<div n="719" xml:id="chapter-719" type="chapter" data-level="1">
				<div xml:id="chapter-719-div-719" data-level="2">
					<l n="1" xml:id="chapter-719-div-719-l-21543">nû helfet mir, ir zwêne</l>
					<l n="2" xml:id="chapter-719-div-719-l-21544">und ouch dû, vriundîn Bêne,</l>
					<l n="3" xml:id="chapter-719-div-719-l-21545">daz der künec her zuo mir rîte</l>
					<l n="4" xml:id="chapter-719-div-719-l-21546">und den kamph doch morgen strîte.</l>
					<l n="5" xml:id="chapter-719-div-719-l-21547">mînen neven Gâwân</l>
					<l n="6" xml:id="chapter-719-div-719-l-21548">bringe ich gein im ûf den plân.</l>
					<l n="7" xml:id="chapter-719-div-719-l-21549">rîtet der künec hiute in mîn her,</l>
					<l n="8" xml:id="chapter-719-div-719-l-21550">erst morgen al deste baz ze wer.</l>
					<l n="9" xml:id="chapter-719-div-719-l-21551">hie gît diu minne im einen schilt,</l>
					<l n="10" xml:id="chapter-719-div-719-l-21552">des sînen kamphgenôz bevilt:</l>
					<l n="11" xml:id="chapter-719-div-719-l-21553">ich meine gein minne hôhen muot,</l>
					<l n="12" xml:id="chapter-719-div-719-l-21554">der bî den vînden schaden tuot.</l>
					<l n="13" xml:id="chapter-719-div-719-l-21555">er sol hövesche liute bringen:</l>
					<l n="14" xml:id="chapter-719-div-719-l-21556">ich wil hie tegedingen</l>
					<l n="15" xml:id="chapter-719-div-719-l-21557">zwischen im und der herzogîn.</l>
					<l n="16" xml:id="chapter-719-div-719-l-21558">nû werbetz, trûtgesellen mîn,</l>
					<l n="17" xml:id="chapter-719-div-719-l-21559">mit vuoge: des habet ir êre.</l>
					<l n="18" xml:id="chapter-719-div-719-l-21560">ich sol iu klagen mêre:</l>
					<l n="19" xml:id="chapter-719-div-719-l-21561">waz hân ich unsælec man</l>
					<l n="20" xml:id="chapter-719-div-719-l-21562">dem künege Gramoflanz getân,</l>
					<l n="21" xml:id="chapter-719-div-719-l-21563">sît er gein mînem künne phliget,</l>
					<l n="22" xml:id="chapter-719-div-719-l-21564">daz in lîhte unhôhe wiget,</l>
					<l n="23" xml:id="chapter-719-div-719-l-21565">minne und unminne grôz?</l>
					<l n="24" xml:id="chapter-719-div-719-l-21566">ein ieslîch künec mîn genôz</l>
					<l n="25" xml:id="chapter-719-div-719-l-21567">mîn gerne möhte schônen.</l>
					<l n="26" xml:id="chapter-719-div-719-l-21568">wil er nû mit hazze lônen</l>
					<l n="27" xml:id="chapter-719-div-719-l-21569">ir bruoder, diu in minnet,</l>
					<l n="28" xml:id="chapter-719-div-719-l-21570">ob er sichs versinnet,</l>
					<l n="29" xml:id="chapter-719-div-719-l-21571">sîn herze tuot von minnen wanc,</l>
					<l n="30" xml:id="chapter-719-div-719-l-21572">swenne ez in lêret den gedanc."</l>
				</div>
			</div>
			<div n="720" xml:id="chapter-720" type="chapter" data-level="1">
				<div xml:id="chapter-720-div-720" data-level="2">
					<l n="1" xml:id="chapter-720-div-720-l-21573">der kinde einz zem künege sprach:</l>
					<l n="2" xml:id="chapter-720-div-720-l-21574">"herre, swes ir vür ungemach</l>
					<l n="3" xml:id="chapter-720-div-720-l-21575">jeht, daz sol mîn herre lân,</l>
					<l n="4" xml:id="chapter-720-div-720-l-21576">wil er rehte vuoge hân.</l>
					<l n="5" xml:id="chapter-720-div-720-l-21577">ir wizzet wol um den alden haz:</l>
					<l n="6" xml:id="chapter-720-div-720-l-21578">mînem herren stêt belîben baz,</l>
					<l n="7" xml:id="chapter-720-div-720-l-21579">denne daz er dâ her zuo ziu rite.</l>
					<l n="8" xml:id="chapter-720-div-720-l-21580">diu herzoginne phliget noch site,</l>
					<l n="9" xml:id="chapter-720-div-720-l-21581">daz si im ir hulde hât versaget</l>
					<l n="10" xml:id="chapter-720-div-720-l-21582">und manegem man ab im geklaget."</l>
					<l n="11" xml:id="chapter-720-div-720-l-21583">"er sol mit wênec liuten komen"</l>
					<l n="12" xml:id="chapter-720-div-720-l-21584">sprach Artûs." die wîle hân ich genomen</l>
					<l n="13" xml:id="chapter-720-div-720-l-21585">vride vür den selben zorn</l>
					<l n="14" xml:id="chapter-720-div-720-l-21586">von der herzoginne wol geborn.</l>
					<l n="15" xml:id="chapter-720-div-720-l-21587">ich wil im guot geleite tuon:</l>
					<l n="16" xml:id="chapter-720-div-720-l-21588">Bêâkurs mîner swester sun</l>
					<l n="17" xml:id="chapter-720-div-720-l-21589">nimt in dort an halbem wege.</l>
					<l n="18" xml:id="chapter-720-div-720-l-21590">er sol varn in mîns geleites phlege:</l>
					<l n="19" xml:id="chapter-720-div-720-l-21591">des darf er niht vür laster jehen.</l>
					<l n="20" xml:id="chapter-720-div-720-l-21592">ich lâze in werde liute sehen."</l>
					<l n="21" xml:id="chapter-720-div-720-l-21593">mit urloube si vuoren dan:</l>
					<l n="22" xml:id="chapter-720-div-720-l-21594">Artûs hielt eine ûf dem plân,</l>
					<l n="23" xml:id="chapter-720-div-720-l-21595">Bêne und diu zwei kindelîn</l>
					<l n="24" xml:id="chapter-720-div-720-l-21596">ze Rosche Sabînes riten în,</l>
					<l n="25" xml:id="chapter-720-div-720-l-21597">anderhalben ûz, dâz her lac.</l>
					<l n="26" xml:id="chapter-720-div-720-l-21598">dô engelebete nie sô lieben tac</l>
					<l n="27" xml:id="chapter-720-div-720-l-21599">Gramoflanz, dô in gesprach</l>
					<l n="28" xml:id="chapter-720-div-720-l-21600">Bêne und diu kint. sîn herze jach,</l>
					<l n="29" xml:id="chapter-720-div-720-l-21601">im wære alsolhiu mære brâht,</l>
					<l n="30" xml:id="chapter-720-div-720-l-21602">der sælde gein im hete erdâht.</l>
				</div>
			</div>
			<div n="721" xml:id="chapter-721" type="chapter" data-level="1">
				<div xml:id="chapter-721-div-721" data-level="2">
					<l n="1" xml:id="chapter-721-div-721-l-21603">er sprach, er wolde gerne komen.</l>
					<l n="2" xml:id="chapter-721-div-721-l-21604">dâ wart geselleschaft genomen:</l>
					<l n="3" xml:id="chapter-721-div-721-l-21605">sînes landes vürsten drî</l>
					<l n="4" xml:id="chapter-721-div-721-l-21606">riten dem künege dannen bî.</l>
					<l n="5" xml:id="chapter-721-div-721-l-21607">alsus vuor ouch der œheim sîn,</l>
					<l n="6" xml:id="chapter-721-div-721-l-21608">der künec Brandelidelîn,</l>
					<l n="7" xml:id="chapter-721-div-721-l-21609">Bernout de Riviers</l>
					<l n="8" xml:id="chapter-721-div-721-l-21610">und Afinamus von Klitiers.</l>
					<l n="9" xml:id="chapter-721-div-721-l-21611">ieweder einen gesellen nam,</l>
					<l n="10" xml:id="chapter-721-div-721-l-21612">der ûf die reise wol gezam:</l>
					<l n="11" xml:id="chapter-721-div-721-l-21613">zwelfe wâren ir über al.</l>
					<l n="12" xml:id="chapter-721-div-721-l-21614">juncherrelîn vil âne zal</l>
					<l n="13" xml:id="chapter-721-div-721-l-21615">und manec starker sarjant</l>
					<l n="14" xml:id="chapter-721-div-721-l-21616">ûf die reise wart benant.</l>
					<l n="15" xml:id="chapter-721-div-721-l-21617">welh der ritter kleider möhten sîn?</l>
					<l n="16" xml:id="chapter-721-div-721-l-21618">phellel, der vil liehten schîn</l>
					<l n="17" xml:id="chapter-721-div-721-l-21619">gap von des goldes swære.</l>
					<l n="18" xml:id="chapter-721-div-721-l-21620">des küneges valkenære</l>
					<l n="19" xml:id="chapter-721-div-721-l-21621">mit im dan durch beizen riten.</l>
					<l n="20" xml:id="chapter-721-div-721-l-21622">nû hete ouch Artûs niht vermiten,</l>
					<l n="21" xml:id="chapter-721-div-721-l-21623">Bêâkurs den lieht gevar</l>
					<l n="22" xml:id="chapter-721-div-721-l-21624">sande er ze halbem wege aldar</l>
					<l n="23" xml:id="chapter-721-div-721-l-21625">dem künege zeinem geleite.</l>
					<l n="24" xml:id="chapter-721-div-721-l-21626">über des gevildes breite,</l>
					<l n="25" xml:id="chapter-721-div-721-l-21627">ez wære tîch oder bach,</l>
					<l n="26" xml:id="chapter-721-div-721-l-21628">swâ er die passâschen sach,</l>
					<l n="27" xml:id="chapter-721-div-721-l-21629">dâ reit der künec beizen her</l>
					<l n="28" xml:id="chapter-721-div-721-l-21630">und mêre durch der minne ger.</l>
					<l n="29" xml:id="chapter-721-div-721-l-21631">Bêâkurs in dâ emphienc,</l>
					<l n="30" xml:id="chapter-721-div-721-l-21632">sô daz ez mit vreude ergienc.</l>
				</div>
			</div>
			<div n="722" xml:id="chapter-722" type="chapter" data-level="1">
				<div xml:id="chapter-722-div-722" data-level="2">
					<l n="1" xml:id="chapter-722-div-722-l-21633">mit Bêâkurse komen sint</l>
					<l n="2" xml:id="chapter-722-div-722-l-21634">mêr danne vünfzec klâriu kint,</l>
					<l n="3" xml:id="chapter-722-div-722-l-21635">die von ir arte gâben liehten schîn,</l>
					<l n="4" xml:id="chapter-722-div-722-l-21636">herzogen unde grævelîn.</l>
					<l n="5" xml:id="chapter-722-div-722-l-21637">dâ reit ouch etslîch küneges sun.</l>
					<l n="6" xml:id="chapter-722-div-722-l-21638">dô sach man grôz emphâhen tuon</l>
					<l n="7" xml:id="chapter-722-div-722-l-21639">von den kinden ze beider sît:</l>
					<l n="8" xml:id="chapter-722-div-722-l-21640">si emphiengen ein ander âne nît.</l>
					<l n="9" xml:id="chapter-722-div-722-l-21641">Bêâkurs phlac varwe lieht:</l>
					<l n="10" xml:id="chapter-722-div-722-l-21642">der künec sich vrâgens sûmte niht,</l>
					<l n="11" xml:id="chapter-722-div-722-l-21643">Bêne im sagete mære,</l>
					<l n="12" xml:id="chapter-722-div-722-l-21644">wer der klâre ritter wære:</l>
					<l n="13" xml:id="chapter-722-div-722-l-21645">"ez ist Bêâkurs, Lôtes kint."</l>
					<l n="14" xml:id="chapter-722-div-722-l-21646">dô dâhte er: "herze, nû vint</l>
					<l n="15" xml:id="chapter-722-div-722-l-21647">si, diu dem gelîche.</l>
					<l n="16" xml:id="chapter-722-div-722-l-21648">der hie rîtet sô minneclîche,</l>
					<l n="17" xml:id="chapter-722-div-722-l-21649">si ist vür wâr sîn swester.</l>
					<l n="18" xml:id="chapter-722-div-722-l-21650">diu geworht in Sinzester</l>
					<l n="19" xml:id="chapter-722-div-722-l-21651">mit ir sparwære sande mir den huot,</l>
					<l n="20" xml:id="chapter-722-div-722-l-21652">ob si mir mêr genâde tuot,</l>
					<l n="21" xml:id="chapter-722-div-722-l-21653">al irdeschiu rîcheit,</l>
					<l n="22" xml:id="chapter-722-div-722-l-21654">ob diu erde wære noch alsô breit,</l>
					<l n="23" xml:id="chapter-722-div-722-l-21655">dâ vür næme ich si einen.</l>
					<l n="24" xml:id="chapter-722-div-722-l-21656">si solz mit triuwen meinen:</l>
					<l n="25" xml:id="chapter-722-div-722-l-21657">ûf ir genâde kum ich hie.</l>
					<l n="26" xml:id="chapter-722-div-722-l-21658">si hât mich sô getrœstet ie,</l>
					<l n="27" xml:id="chapter-722-div-722-l-21659">ich getrûwe ir wol, daz si mir tuot,</l>
					<l n="28" xml:id="chapter-722-div-722-l-21660">dâ von sich hœhet baz mîn muot."</l>
					<l n="29" xml:id="chapter-722-div-722-l-21661">in nam ir klâren bruoder hant</l>
					<l n="30" xml:id="chapter-722-div-722-l-21662">in die sîne, diu was ouch lieht erkant.</l>
				</div>
			</div>
			<div n="723" xml:id="chapter-723" type="chapter" data-level="1">
				<div xml:id="chapter-723-div-723" data-level="2">
					<l n="1" xml:id="chapter-723-div-723-l-21663">nû was ez ouch in dem her sô komen,</l>
					<l n="2" xml:id="chapter-723-div-723-l-21664">Artûs hete aldâ genomen</l>
					<l n="3" xml:id="chapter-723-div-723-l-21665">vride von der herzogin.</l>
					<l n="4" xml:id="chapter-723-div-723-l-21666">der was ergetzens gewin</l>
					<l n="5" xml:id="chapter-723-div-723-l-21667">komen nâch Zidegaste,</l>
					<l n="6" xml:id="chapter-723-div-723-l-21668">den si ê klagete sô vaste.</l>
					<l n="7" xml:id="chapter-723-div-723-l-21669">ir zorn was nâch verdecket,</l>
					<l n="8" xml:id="chapter-723-div-723-l-21670">si hête gewecket</l>
					<l n="9" xml:id="chapter-723-div-723-l-21671">von Gâwân etslîch ummevanc:</l>
					<l n="10" xml:id="chapter-723-div-723-l-21672">dâ von ir zürnen was sô kranc.</l>
					<l n="11" xml:id="chapter-723-div-723-l-21673">Artûs der Bertenois</l>
					<l n="12" xml:id="chapter-723-div-723-l-21674">nam die klâren vrouwen kurtois,</l>
					<l n="13" xml:id="chapter-723-div-723-l-21675">beide megede unde wîp,</l>
					<l n="14" xml:id="chapter-723-div-723-l-21676">die truogen vlæteclîchen lîp.</l>
					<l n="15" xml:id="chapter-723-div-723-l-21677">er hete der werden hundert</l>
					<l n="16" xml:id="chapter-723-div-723-l-21678">in ein gezelt gesundert.</l>
					<l n="17" xml:id="chapter-723-div-723-l-21679">niht lieber möhte ir sîn geschehen,</l>
					<l n="18" xml:id="chapter-723-div-723-l-21680">wan daz si den künec solde sehen,</l>
					<l n="19" xml:id="chapter-723-div-723-l-21681">Itonjê, diu ouch dâ saz.</l>
					<l n="20" xml:id="chapter-723-div-723-l-21682">stæter vreude si niht vergaz:</l>
					<l n="21" xml:id="chapter-723-div-723-l-21683">doch kôs man an ir ougen schîn,</l>
					<l n="22" xml:id="chapter-723-div-723-l-21684">daz si diu minne lêrte pîn.</l>
					<l n="23" xml:id="chapter-723-div-723-l-21685">dâ saz manec ritter lieht gemâl:</l>
					<l n="24" xml:id="chapter-723-div-723-l-21686">doch truoc der werde Parzivâl</l>
					<l n="25" xml:id="chapter-723-div-723-l-21687">den prîs vor ander klârheit.</l>
					<l n="26" xml:id="chapter-723-div-723-l-21688">Gramoflanz an die snüere reit.</l>
					<l n="27" xml:id="chapter-723-div-723-l-21689">dô vuorte der künec unervorht</l>
					<l n="28" xml:id="chapter-723-div-723-l-21690">in Gamfassâsche geworht</l>
					<l n="29" xml:id="chapter-723-div-723-l-21691">einen phelle mit golde vesten,</l>
					<l n="30" xml:id="chapter-723-div-723-l-21692">der begunde verre glesten.</l>
				</div>
			</div>
			<div n="724" xml:id="chapter-724" type="chapter" data-level="1">
				<div xml:id="chapter-724-div-724" data-level="2">
					<l n="1" xml:id="chapter-724-div-724-l-21693">si erbeizten, die dâ komen sint.</l>
					<l n="2" xml:id="chapter-724-div-724-l-21694">des künec Gramoflanzes kint</l>
					<l n="3" xml:id="chapter-724-div-724-l-21695">manegiu vor im sprungen,</l>
					<l n="4" xml:id="chapter-724-div-724-l-21696">inz poulûn si sich drungen.</l>
					<l n="5" xml:id="chapter-724-div-724-l-21697">die kamerære en widerstrît</l>
					<l n="6" xml:id="chapter-724-div-724-l-21698">rûmten eine strâzen wît</l>
					<l n="7" xml:id="chapter-724-div-724-l-21699">gein der Berteneise künegîn.</l>
					<l n="8" xml:id="chapter-724-div-724-l-21700">sîn œheim Brandelidelîn</l>
					<l n="9" xml:id="chapter-724-div-724-l-21701">vor dem künege inz poulûn gienc:</l>
					<l n="10" xml:id="chapter-724-div-724-l-21702">Ginôvêr den mit kusse emphienc.</l>
					<l n="11" xml:id="chapter-724-div-724-l-21703">der künec wart ouch emphangen sus.</l>
					<l n="12" xml:id="chapter-724-div-724-l-21704">Bernouten und Afinamus</l>
					<l n="13" xml:id="chapter-724-div-724-l-21705">die künegîn man ouch küssen sach.</l>
					<l n="14" xml:id="chapter-724-div-724-l-21706">Artûs ze Gramoflanze sprach:</l>
					<l n="15" xml:id="chapter-724-div-724-l-21707">"ê ir sitzens beginnet,</l>
					<l n="16" xml:id="chapter-724-div-724-l-21708">seht, ob ir deheine minnet</l>
					<l n="17" xml:id="chapter-724-div-724-l-21709">dirre vrouwen, und küsset sie.</l>
					<l n="18" xml:id="chapter-724-div-724-l-21710">iu beiden sî daz erloubet hie."</l>
					<l n="19" xml:id="chapter-724-div-724-l-21711">im sagete, wer sîn vriundîn was,</l>
					<l n="20" xml:id="chapter-724-div-724-l-21712">ein brief, den er ze velde las:</l>
					<l n="21" xml:id="chapter-724-div-724-l-21713">ich meine, daz er ir bruoder sach,</l>
					<l n="22" xml:id="chapter-724-div-724-l-21714">diu im vor al der werlde jach</l>
					<l n="23" xml:id="chapter-724-div-724-l-21715">ir werden minne tougen.</l>
					<l n="24" xml:id="chapter-724-div-724-l-21716">Gramoflanzes ougen</l>
					<l n="25" xml:id="chapter-724-div-724-l-21717">si erkanden, diu im minne truoc.</l>
					<l n="26" xml:id="chapter-724-div-724-l-21718">sîn vreude hôch was genuoc,</l>
					<l n="27" xml:id="chapter-724-div-724-l-21719">sît Artûs hete erloubet daz,</l>
					<l n="28" xml:id="chapter-724-div-724-l-21720">daz si beide ein ander âne haz</l>
					<l n="29" xml:id="chapter-724-div-724-l-21721">mit gruoze emphâhen tâten kunt.</l>
					<l n="30" xml:id="chapter-724-div-724-l-21722">er kuste Itonjê an den munt.</l>
				</div>
			</div>
			<div n="725" xml:id="chapter-725" type="chapter" data-level="1">
				<div xml:id="chapter-725-div-725" data-level="2">
					<l n="1" xml:id="chapter-725-div-725-l-21723">der künec Brandelidelîn</l>
					<l n="2" xml:id="chapter-725-div-725-l-21724">saz ze Ginovêren der künegîn.</l>
					<l n="3" xml:id="chapter-725-div-725-l-21725">ouch saz der künec Gramoflanz</l>
					<l n="4" xml:id="chapter-725-div-725-l-21726">ze der, diu ir liehten glanz</l>
					<l n="5" xml:id="chapter-725-div-725-l-21727">mit weinen hete begozzen.</l>
					<l n="6" xml:id="chapter-725-div-725-l-21728">daz hete si sîn genozzen:</l>
					<l n="7" xml:id="chapter-725-div-725-l-21729">er enwelle unschulde rechen,</l>
					<l n="8" xml:id="chapter-725-div-725-l-21730">sus muoste er hin zir sprechen,</l>
					<l n="9" xml:id="chapter-725-div-725-l-21731">sîn dienst nâch minnen bieten.</l>
					<l n="10" xml:id="chapter-725-div-725-l-21732">si kunde ouch sich des nieten,</l>
					<l n="11" xml:id="chapter-725-div-725-l-21733">daz si im dancte um sîn komen.</l>
					<l n="12" xml:id="chapter-725-div-725-l-21734">ir rede von niemen wart vernomen:</l>
					<l n="13" xml:id="chapter-725-div-725-l-21735">si sâhen ein ander gerne.</l>
					<l n="14" xml:id="chapter-725-div-725-l-21736">swenne ich nû rede gelerne,</l>
					<l n="15" xml:id="chapter-725-div-725-l-21737">sô prüeve ich, waz si spræchen dâ,</l>
					<l n="16" xml:id="chapter-725-div-725-l-21738">eintweder nein oder jâ.</l>
					<l n="17" xml:id="chapter-725-div-725-l-21739">Artûs ze Brandelidelîn</l>
					<l n="18" xml:id="chapter-725-div-725-l-21740">sprach: "ir habet dem wîbe mîn</l>
					<l n="19" xml:id="chapter-725-div-725-l-21741">iuwer mære nû genuoc gesaget."</l>
					<l n="20" xml:id="chapter-725-div-725-l-21742">er vuorte den helt unverzaget</l>
					<l n="21" xml:id="chapter-725-div-725-l-21743">in ein minner gezelt</l>
					<l n="22" xml:id="chapter-725-div-725-l-21744">kurzen wec überz velt.</l>
					<l n="23" xml:id="chapter-725-div-725-l-21745">Gramoflanz saz stille</l>
					<l n="24" xml:id="chapter-725-div-725-l-21746">(daz was Artûses wille)</l>
					<l n="25" xml:id="chapter-725-div-725-l-21747">und ander die gesellen sîn.</l>
					<l n="26" xml:id="chapter-725-div-725-l-21748">dâ gâben vrouwœn klâren schîn,</l>
					<l n="27" xml:id="chapter-725-div-725-l-21749">daz die ritter wênec dâ verdrôz.</l>
					<l n="28" xml:id="chapter-725-div-725-l-21750">ir kurzwîle was sô grôz,</l>
					<l n="29" xml:id="chapter-725-div-725-l-21751">si möhte ein man noch gerne doln,</l>
					<l n="30" xml:id="chapter-725-div-725-l-21752">der nâch sorgen vreude wolde erholn.</l>
				</div>
			</div>
			<div n="726" xml:id="chapter-726" type="chapter" data-level="1">
				<div xml:id="chapter-726-div-726" data-level="2">
					<l n="1" xml:id="chapter-726-div-726-l-21753">vür die künegîn man dô truoc</l>
					<l n="2" xml:id="chapter-726-div-726-l-21754">daz trinken. trunken si genuoc,</l>
					<l n="3" xml:id="chapter-726-div-726-l-21755">die ritter und die vrouwen gar,</l>
					<l n="4" xml:id="chapter-726-div-726-l-21756">si wurden deste baz gevar.</l>
					<l n="5" xml:id="chapter-726-div-726-l-21757">man truoc ouch trinken dort hin în</l>
					<l n="6" xml:id="chapter-726-div-726-l-21758">Artûs und Brandelidelîn.</l>
					<l n="7" xml:id="chapter-726-div-726-l-21759">der schenke gienc her wider dan.</l>
					<l n="8" xml:id="chapter-726-div-726-l-21760">Artûs sîn rede alsus huop an:</l>
					<l n="9" xml:id="chapter-726-div-726-l-21761">"her künec, nû lât siz alsô tuon,</l>
					<l n="10" xml:id="chapter-726-div-726-l-21762">daz der künec, iuwer swester sun,</l>
					<l n="11" xml:id="chapter-726-div-726-l-21763">mîner swester sun mir hete erslagen:</l>
					<l n="12" xml:id="chapter-726-div-726-l-21764">wolde er denne minne tragen</l>
					<l n="13" xml:id="chapter-726-div-726-l-21765">gein mîner niftel, der maget,</l>
					<l n="14" xml:id="chapter-726-div-726-l-21766">diu im ir kummer ouch dort klaget,</l>
					<l n="15" xml:id="chapter-726-div-726-l-21767">dâ wir si liezen sitzen,</l>
					<l n="16" xml:id="chapter-726-div-726-l-21768">vüere si denne mit witzen,</l>
					<l n="17" xml:id="chapter-726-div-726-l-21769">si würde im nimmer dar um holt</l>
					<l n="18" xml:id="chapter-726-div-726-l-21770">und teilte im solhen hazzes solt,</l>
					<l n="19" xml:id="chapter-726-div-726-l-21771">des den künec möhte erdriezen,</l>
					<l n="20" xml:id="chapter-726-div-726-l-21772">wolde er ir iht geniezen.</l>
					<l n="21" xml:id="chapter-726-div-726-l-21773">swâ haz die minne undervert,</l>
					<l n="22" xml:id="chapter-726-div-726-l-21774">dem stæten herzen vreude er wert."</l>
					<l n="23" xml:id="chapter-726-div-726-l-21775">dô sprach der künec von Punturtois</l>
					<l n="24" xml:id="chapter-726-div-726-l-21776">z Artûse dem Bertenois:</l>
					<l n="25" xml:id="chapter-726-div-726-l-21777">"herre, si sint unser swester kint,</l>
					<l n="26" xml:id="chapter-726-div-726-l-21778">die gein ein ander in hazze sint:</l>
					<l n="27" xml:id="chapter-726-div-726-l-21779">wir suln den kamph understên.</l>
					<l n="28" xml:id="chapter-726-div-726-l-21780">dâ enmac niht anders an ergên,</l>
					<l n="29" xml:id="chapter-726-div-726-l-21781">wan daz si ein ander minnen</l>
					<l n="30" xml:id="chapter-726-div-726-l-21782">mit herzenlîchen sinnen.</l>
				</div>
			</div>
			<div n="727" xml:id="chapter-727" type="chapter" data-level="1">
				<div xml:id="chapter-727-div-727" data-level="2">
					<l n="1" xml:id="chapter-727-div-727-l-21783">iuwer niftel Itonjê</l>
					<l n="2" xml:id="chapter-727-div-727-l-21784">sol mînem neven gebieten ê,</l>
					<l n="3" xml:id="chapter-727-div-727-l-21785">daz er den kamph durch si verber,</l>
					<l n="4" xml:id="chapter-727-div-727-l-21786">sî daz er ir minne ger.</l>
					<l n="5" xml:id="chapter-727-div-727-l-21787">sô wirt vür wâr der kamph vermiten</l>
					<l n="6" xml:id="chapter-727-div-727-l-21788">gar mit strîteclîchen siten.</l>
					<l n="7" xml:id="chapter-727-div-727-l-21789">und helfet ouch dem neven mîn</l>
					<l n="8" xml:id="chapter-727-div-727-l-21790">hulde dâ zer herzogîn."</l>
					<l n="9" xml:id="chapter-727-div-727-l-21791">Artûs sprach: "daz wil ich tuon.</l>
					<l n="10" xml:id="chapter-727-div-727-l-21792">Gâwân mîner swester sun</l>
					<l n="11" xml:id="chapter-727-div-727-l-21793">ist wol sô gewaldec ir,</l>
					<l n="12" xml:id="chapter-727-div-727-l-21794">daz si beidiu im und ouch mir</l>
					<l n="13" xml:id="chapter-727-div-727-l-21795">durch ir zuht die schulde gît.</l>
					<l n="14" xml:id="chapter-727-div-727-l-21796">sô scheidet ir disehalp den strît."</l>
					<l n="15" xml:id="chapter-727-div-727-l-21797">"ich tuon" sprach Brandelidelîn.</l>
					<l n="16" xml:id="chapter-727-div-727-l-21798">si giengen beide wider în.</l>
					<l n="17" xml:id="chapter-727-div-727-l-21799">dô saz der künec von Punturtois</l>
					<l n="18" xml:id="chapter-727-div-727-l-21800">ze Ginovêren, diu was kurtois.</l>
					<l n="19" xml:id="chapter-727-div-727-l-21801">anderhalben ir saz Parzivâl:</l>
					<l n="20" xml:id="chapter-727-div-727-l-21802">der was ouch sô lieht gemâl,</l>
					<l n="21" xml:id="chapter-727-div-727-l-21803">nie ouge ersach sô schœnen man.</l>
					<l n="22" xml:id="chapter-727-div-727-l-21804">Artûs der künec der huop sich dan</l>
					<l n="23" xml:id="chapter-727-div-727-l-21805">ze sînem neven Gâwân.</l>
					<l n="24" xml:id="chapter-727-div-727-l-21806">dem was ze wizzene getân,</l>
					<l n="25" xml:id="chapter-727-div-727-l-21807">der künec Gramoflanz wære komen.</l>
					<l n="26" xml:id="chapter-727-div-727-l-21808">dô wart ouch schier vor im vernomen,</l>
					<l n="27" xml:id="chapter-727-div-727-l-21809">daz Artûs erbeizte vor dem gezelt:</l>
					<l n="28" xml:id="chapter-727-div-727-l-21810">gein dem spranc er ûf daz velt.</l>
					<l n="29" xml:id="chapter-727-div-727-l-21811">si truogen daz ze samene dâ,</l>
					<l n="30" xml:id="chapter-727-div-727-l-21812">daz diu herzogîn sprach suone jâ,</l>
				</div>
			</div>
			<div n="728" xml:id="chapter-728" type="chapter" data-level="1">
				<div xml:id="chapter-728-div-728" data-level="2">
					<l n="1" xml:id="chapter-728-div-728-l-21813">aber anders niht deheinen wîs,</l>
					<l n="2" xml:id="chapter-728-div-728-l-21814">wan ob Gâwân ir âmîs</l>
					<l n="3" xml:id="chapter-728-div-728-l-21815">wolde den kamph durch si verbern,</l>
					<l n="4" xml:id="chapter-728-div-728-l-21816">sô wolde ouch si der suone wern:</l>
					<l n="5" xml:id="chapter-728-div-728-l-21817">diu suone würde von ir getân,</l>
					<l n="6" xml:id="chapter-728-div-728-l-21818">ob der künec wolde lân</l>
					<l n="7" xml:id="chapter-728-div-728-l-21819">bîziht ûf ir sweher Lôt.</l>
					<l n="8" xml:id="chapter-728-div-728-l-21820">bî Artûs si daz dan enbôt.</l>
					<l n="9" xml:id="chapter-728-div-728-l-21821">Artûs der wîse hövesche man</l>
					<l n="10" xml:id="chapter-728-div-728-l-21822">disiu mære brâhte dan.</l>
					<l n="11" xml:id="chapter-728-div-728-l-21823">dô muoste der künec Gramoflanz</l>
					<l n="12" xml:id="chapter-728-div-728-l-21824">verkiesen um sînen kranz</l>
					<l n="13" xml:id="chapter-728-div-728-l-21825">und swaz er hazzes phlæge</l>
					<l n="14" xml:id="chapter-728-div-728-l-21826">gein Lôt von Norwæge,</l>
					<l n="15" xml:id="chapter-728-div-728-l-21827">der zegienc als in der sunnen snê</l>
					<l n="16" xml:id="chapter-728-div-728-l-21828">durch die klâren Itonjê</l>
					<l n="17" xml:id="chapter-728-div-728-l-21829">lûterlîche âne allen haz.</l>
					<l n="18" xml:id="chapter-728-div-728-l-21830">daz ergienc, die wîle er bî ir saz:</l>
					<l n="19" xml:id="chapter-728-div-728-l-21831">aller ir bete er volge jach.</l>
					<l n="20" xml:id="chapter-728-div-728-l-21832">Gâwânen man dort komen sach</l>
					<l n="21" xml:id="chapter-728-div-728-l-21833">mit klârlîchen liuten:</l>
					<l n="22" xml:id="chapter-728-div-728-l-21834">ich enmöhte iu niht gar bediuten</l>
					<l n="23" xml:id="chapter-728-div-728-l-21835">ir namen und wannen si wâren erborn.</l>
					<l n="24" xml:id="chapter-728-div-728-l-21836">dâ wart durch liebe leit verkorn:</l>
					<l n="25" xml:id="chapter-728-div-728-l-21837">Orgelûse diu fiere</l>
					<l n="26" xml:id="chapter-728-div-728-l-21838">und ir werden soldiere</l>
					<l n="27" xml:id="chapter-728-div-728-l-21839">und ouch diu Klinschores schar,</l>
					<l n="28" xml:id="chapter-728-div-728-l-21840">ir ein teil (si enwârenz niht gar)</l>
					<l n="29" xml:id="chapter-728-div-728-l-21841">sach man mit Gâwâne komen.</l>
					<l n="30" xml:id="chapter-728-div-728-l-21842">Artûs gezelte wart genomen</l>
				</div>
			</div>
			<div n="729" xml:id="chapter-729" type="chapter" data-level="1">
				<div xml:id="chapter-729-div-729" data-level="2">
					<l n="1" xml:id="chapter-729-div-729-l-21843">diu winde von dem huote.</l>
					<l n="2" xml:id="chapter-729-div-729-l-21844">Arnîve diu guote,</l>
					<l n="3" xml:id="chapter-729-div-729-l-21845">Sangîve und Kundrîê,</l>
					<l n="4" xml:id="chapter-729-div-729-l-21846">die hete Artûs gebetenê</l>
					<l n="5" xml:id="chapter-729-div-729-l-21847">an dirre suone tegedinc.</l>
					<l n="6" xml:id="chapter-729-div-729-l-21848">swer prüevet daz vür kleiniu dinc,</l>
					<l n="7" xml:id="chapter-729-div-729-l-21849">der grœze, swaz er welle.</l>
					<l n="8" xml:id="chapter-729-div-729-l-21850">Jofreit, Gâwâns geselle,</l>
					<l n="9" xml:id="chapter-729-div-729-l-21851">vuorte die herzoginne lieht erkant</l>
					<l n="10" xml:id="chapter-729-div-729-l-21852">underz poulûn an sîner hant.</l>
					<l n="11" xml:id="chapter-729-div-729-l-21853">diu phlac durch zuht der sinne,</l>
					<l n="12" xml:id="chapter-729-div-729-l-21854">die drî küneginne</l>
					<l n="13" xml:id="chapter-729-div-729-l-21855">liez si vor ir gên dar în.</l>
					<l n="14" xml:id="chapter-729-div-729-l-21856">die kuste Brandelidelîn:</l>
					<l n="15" xml:id="chapter-729-div-729-l-21857">Orgelûse in ouch mit kusse emphienc.</l>
					<l n="16" xml:id="chapter-729-div-729-l-21858">Gramoflanz durch suone gienc</l>
					<l n="17" xml:id="chapter-729-div-729-l-21859">und ûf genâde gein ir dar.</l>
					<l n="18" xml:id="chapter-729-div-729-l-21860">ir süezer munt rôt gevar</l>
					<l n="19" xml:id="chapter-729-div-729-l-21861">den künec durch suone kuste,</l>
					<l n="20" xml:id="chapter-729-div-729-l-21862">dar um si weinens luste:</l>
					<l n="21" xml:id="chapter-729-div-729-l-21863">si dâhte an Zidegastes tôt.</l>
					<l n="22" xml:id="chapter-729-div-729-l-21864">dô twanc si wîplîchiu nôt</l>
					<l n="23" xml:id="chapter-729-div-729-l-21865">nâch im dennoch ir riuwe.</l>
					<l n="24" xml:id="chapter-729-div-729-l-21866">welt ir, des jeht vür triuwe.</l>
					<l n="25" xml:id="chapter-729-div-729-l-21867">Gâwân und Gramoflanz</l>
					<l n="26" xml:id="chapter-729-div-729-l-21868">mit kusse ir suone ouch machten ganz.</l>
					<l n="27" xml:id="chapter-729-div-729-l-21869">Artûs gap Itonjê</l>
					<l n="28" xml:id="chapter-729-div-729-l-21870">Gramoflanz ze rehter ê.</l>
					<l n="29" xml:id="chapter-729-div-729-l-21871">dâ hete er vil gedienet nâch.</l>
					<l n="30" xml:id="chapter-729-div-729-l-21872">Bêne was vrô, dô daz geschach.</l>
				</div>
			</div>
			<div n="730" xml:id="chapter-730" type="chapter" data-level="1">
				<div xml:id="chapter-730-div-730" data-level="2">
					<l n="1" xml:id="chapter-730-div-730-l-21873">den ouch ir minne lêrte pîn,</l>
					<l n="2" xml:id="chapter-730-div-730-l-21874">dem herzogen von Gôwerzîn,</l>
					<l n="3" xml:id="chapter-730-div-730-l-21875">Lischoise wart Kundrîê gegeben:</l>
					<l n="4" xml:id="chapter-730-div-730-l-21876">âne vreude stuont sîn leben,</l>
					<l n="5" xml:id="chapter-730-div-730-l-21877">unz er ir werden minne emphant.</l>
					<l n="6" xml:id="chapter-730-div-730-l-21878">dem turkoiten Flôrant</l>
					<l n="7" xml:id="chapter-730-div-730-l-21879">Sangîven Artûs ze wîbe bôt:</l>
					<l n="8" xml:id="chapter-730-div-730-l-21880">die hete dâ vor der künec Lôt,</l>
					<l n="9" xml:id="chapter-730-div-730-l-21881">der vürste ouch si vil gerne nam.</l>
					<l n="10" xml:id="chapter-730-div-730-l-21882">diu gâbe minne wol gezam.</l>
					<l n="11" xml:id="chapter-730-div-730-l-21883">Artûs was vrouwen milte,</l>
					<l n="12" xml:id="chapter-730-div-730-l-21884">solher gâbe in niht bevilte:</l>
					<l n="13" xml:id="chapter-730-div-730-l-21885">des was mit râte vor erdâht.</l>
					<l n="14" xml:id="chapter-730-div-730-l-21886">nû disiu rede wart volbrâht,</l>
					<l n="15" xml:id="chapter-730-div-730-l-21887">dô sprach diu herzoginne,</l>
					<l n="16" xml:id="chapter-730-div-730-l-21888">daz Gâwân hete ir minne</l>
					<l n="17" xml:id="chapter-730-div-730-l-21889">gedient mit prîse hôch erkant,</l>
					<l n="18" xml:id="chapter-730-div-730-l-21890">daz er ir lîbes und über ir lant</l>
					<l n="19" xml:id="chapter-730-div-730-l-21891">von rehte herre wære.</l>
					<l n="20" xml:id="chapter-730-div-730-l-21892">diu rede dûhte swære</l>
					<l n="21" xml:id="chapter-730-div-730-l-21893">ir soldier, die manec sper</l>
					<l n="22" xml:id="chapter-730-div-730-l-21894">ê brâchen durch ir minne ger.</l>
					<l n="23" xml:id="chapter-730-div-730-l-21895">Gâwân und die gesellen sîn,</l>
					<l n="24" xml:id="chapter-730-div-730-l-21896">Arnîve und diu herzogîn</l>
					<l n="25" xml:id="chapter-730-div-730-l-21897">und manec vrouwe lieht gemâl</l>
					<l n="26" xml:id="chapter-730-div-730-l-21898">und ouch der werde Parzivâl,</l>
					<l n="27" xml:id="chapter-730-div-730-l-21899">Sangîve und Kundrîê</l>
					<l n="28" xml:id="chapter-730-div-730-l-21900">nâmen urloup: Itonjê</l>
					<l n="29" xml:id="chapter-730-div-730-l-21901">beleip bî Artûse dâ.</l>
					<l n="30" xml:id="chapter-730-div-730-l-21902">nû darf niemen sprechen, wâ</l>
				</div>
			</div>
			<div n="731" xml:id="chapter-731" type="chapter" data-level="1">
				<div xml:id="chapter-731-div-731" data-level="2">
					<l n="1" xml:id="chapter-731-div-731-l-21903">schœner hôchgezît ergienc.</l>
					<l n="2" xml:id="chapter-731-div-731-l-21904">Ginôvêr in ir phlege emphienc</l>
					<l n="3" xml:id="chapter-731-div-731-l-21905">Itonjê und ir âmîs,</l>
					<l n="4" xml:id="chapter-731-div-731-l-21906">den werden künec, der manegen prîs</l>
					<l n="5" xml:id="chapter-731-div-731-l-21907">mit ritterschefte ê dicke erranc,</l>
					<l n="6" xml:id="chapter-731-div-731-l-21908">des in Itonjê minne twanc.</l>
					<l n="7" xml:id="chapter-731-div-731-l-21909">ze herbergen maneger reit,</l>
					<l n="8" xml:id="chapter-731-div-731-l-21910">dem hôhiu minne vuocte leit.</l>
					<l n="9" xml:id="chapter-731-div-731-l-21911">des nahtes um ir ezzen</l>
					<l n="10" xml:id="chapter-731-div-731-l-21912">muge wir mære wol vergezzen.</l>
					<l n="11" xml:id="chapter-731-div-731-l-21913">swer dâ werder minne phlac,</l>
					<l n="12" xml:id="chapter-731-div-731-l-21914">der wunschte der naht vür den tac.</l>
					<l n="13" xml:id="chapter-731-div-731-l-21915">der künec Gramoflanz enbôt</l>
					<l n="14" xml:id="chapter-731-div-731-l-21916">(des twanc in hôchverte nôt)</l>
					<l n="15" xml:id="chapter-731-div-731-l-21917">ze Rosche Sabînes den sînen,</l>
					<l n="16" xml:id="chapter-731-div-731-l-21918">si solden sich des pînen,</l>
					<l n="17" xml:id="chapter-731-div-731-l-21919">daz si abe bræchen bî dem mer</l>
					<l n="18" xml:id="chapter-731-div-731-l-21920">und vor tage kœmen mit sînem her</l>
					<l n="19" xml:id="chapter-731-div-731-l-21921">und daz sîn marschalc næme</l>
					<l n="20" xml:id="chapter-731-div-731-l-21922">stat, diu her gezæme.</l>
					<l n="21" xml:id="chapter-731-div-731-l-21923">"mir selben prüevet hôhiu dinc,</l>
					<l n="22" xml:id="chapter-731-div-731-l-21924">ieslîchem vürsten sunderrinc."</l>
					<l n="23" xml:id="chapter-731-div-731-l-21925">des wart diu hôhe koste erdâht.</l>
					<l n="24" xml:id="chapter-731-div-731-l-21926">die boten vuoren: dô was ez naht.</l>
					<l n="25" xml:id="chapter-731-div-731-l-21927">man sach dâ manegen trûregen lîp,</l>
					<l n="26" xml:id="chapter-731-div-731-l-21928">den daz gelêret heten wîp,</l>
					<l n="27" xml:id="chapter-731-div-731-l-21929">wan swem sîn dienst verswindet,</l>
					<l n="28" xml:id="chapter-731-div-731-l-21930">daz er niht lônes vindet,</l>
					<l n="29" xml:id="chapter-731-div-731-l-21931">dem muoz gein sorgen wesen gâch,</l>
					<l n="30" xml:id="chapter-731-div-731-l-21932">dâ enreiche wîbe helfe nâch.</l>
				</div>
			</div>
			<div n="732" xml:id="chapter-732" type="chapter" data-level="1">
				<div xml:id="chapter-732-div-732" data-level="2">
					<l n="1" xml:id="chapter-732-div-732-l-21933">nû dâhte aber Parzivâl</l>
					<l n="2" xml:id="chapter-732-div-732-l-21934">an sîn wîp die lieht gemâl</l>
					<l n="3" xml:id="chapter-732-div-732-l-21935">und an ir kiuschen süeze.</l>
					<l n="4" xml:id="chapter-732-div-732-l-21936">ob er keine ander grüeze,</l>
					<l n="5" xml:id="chapter-732-div-732-l-21937">daz er dienst nâch minnen biete</l>
					<l n="6" xml:id="chapter-732-div-732-l-21938">und sich unstæte niete?</l>
					<l n="7" xml:id="chapter-732-div-732-l-21939">solh minne wirt von im gespart.</l>
					<l n="8" xml:id="chapter-732-div-732-l-21940">grôz triuwe hete im sô bewart</l>
					<l n="9" xml:id="chapter-732-div-732-l-21941">sîn manlîch herze und ouch den lîp,</l>
					<l n="10" xml:id="chapter-732-div-732-l-21942">daz vür wâr nie ander wîp</l>
					<l n="11" xml:id="chapter-732-div-732-l-21943">wart gewaldec sîner minne,</l>
					<l n="12" xml:id="chapter-732-div-732-l-21944">niwan diu küneginne</l>
					<l n="13" xml:id="chapter-732-div-732-l-21945">Kondwîrâmûrs,</l>
					<l n="14" xml:id="chapter-732-div-732-l-21946">diu geflôrierte bêâ flûrs.</l>
					<l n="15" xml:id="chapter-732-div-732-l-21947">er dâhte: "sît ich minnen kan,</l>
					<l n="16" xml:id="chapter-732-div-732-l-21948">wie hât diu minne an mir getân?</l>
					<l n="17" xml:id="chapter-732-div-732-l-21949">nû bin ich doch ûz minne erborn:</l>
					<l n="18" xml:id="chapter-732-div-732-l-21950">wie hân ich minne alsus verlorn?</l>
					<l n="19" xml:id="chapter-732-div-732-l-21951">[sol ich nâch dem grâle ringen,</l>
					<l n="20" xml:id="chapter-732-div-732-l-21952">sô muoz mich immer twingen</l>
					<l n="21" xml:id="chapter-732-div-732-l-21953">ir kiuschlîcher ummevanc,</l>
					<l n="22" xml:id="chapter-732-div-732-l-21954">von der ich schiet, des ist ze lanc.]</l>
					<l n="23" xml:id="chapter-732-div-732-l-21955">sol ich mit den ougen vreude sehen</l>
					<l n="24" xml:id="chapter-732-div-732-l-21956">und muoz mîn herze jâmers jehen?</l>
					<l n="25" xml:id="chapter-732-div-732-l-21957">diu werc stênt ungelîche.</l>
					<l n="26" xml:id="chapter-732-div-732-l-21958">hôhes muotes rîche</l>
					<l n="27" xml:id="chapter-732-div-732-l-21959">wirt niemen solher phlihte.</l>
					<l n="28" xml:id="chapter-732-div-732-l-21960">gelücke mich berihte,</l>
					<l n="29" xml:id="chapter-732-div-732-l-21961">waz mirz wageste drum sî."</l>
					<l n="30" xml:id="chapter-732-div-732-l-21962">im lac sîn harnas nâhe bî.</l>
				</div>
			</div>
			<div n="733" xml:id="chapter-733" type="chapter" data-level="1">
				<div xml:id="chapter-733-div-733" data-level="2">
					<l n="1" xml:id="chapter-733-div-733-l-21963">er dâhte: "sît ich mangel hân,</l>
					<l n="2" xml:id="chapter-733-div-733-l-21964">daz den sældehaften undertân</l>
					<l n="3" xml:id="chapter-733-div-733-l-21965">ist, ich meine die minne,</l>
					<l n="4" xml:id="chapter-733-div-733-l-21966">diu maneges trûregen sinne</l>
					<l n="5" xml:id="chapter-733-div-733-l-21967">mit vreuden helfe ergeilet,</l>
					<l n="6" xml:id="chapter-733-div-733-l-21968">sît ich des bin verteilet,</l>
					<l n="7" xml:id="chapter-733-div-733-l-21969">ich enruoche nû, waz mir geschiht.</l>
					<l n="8" xml:id="chapter-733-div-733-l-21970">got wil mîner vreude niht.</l>
					<l n="9" xml:id="chapter-733-div-733-l-21971">diu mich twinget minnen gir,</l>
					<l n="10" xml:id="chapter-733-div-733-l-21972">stüende unser minne, mîn und ir,</l>
					<l n="11" xml:id="chapter-733-div-733-l-21973">daz scheiden dar zuo hôrte,</l>
					<l n="12" xml:id="chapter-733-div-733-l-21974">sô daz uns zwîvel stôrte,</l>
					<l n="13" xml:id="chapter-733-div-733-l-21975">ich möhte wol zander minne komen:</l>
					<l n="14" xml:id="chapter-733-div-733-l-21976">nû hât ir minne mir benomen</l>
					<l n="15" xml:id="chapter-733-div-733-l-21977">ander minne und vreudebæren trôst.</l>
					<l n="16" xml:id="chapter-733-div-733-l-21978">ich bin trûrens unerlôst.</l>
					<l n="17" xml:id="chapter-733-div-733-l-21979">gelücke müeze vreude wern,</l>
					<l n="18" xml:id="chapter-733-div-733-l-21980">die endehafter vreude gern:</l>
					<l n="19" xml:id="chapter-733-div-733-l-21981">got gebe vreude al disen scharn.</l>
					<l n="20" xml:id="chapter-733-div-733-l-21982">ich wil ûz disen vreuden varn."</l>
					<l n="21" xml:id="chapter-733-div-733-l-21983">er greif, dâ sîn harnas lac,</l>
					<l n="22" xml:id="chapter-733-div-733-l-21984">des er dicke al eine phlac,</l>
					<l n="23" xml:id="chapter-733-div-733-l-21985">daz er sich balde wâpende drîn.</l>
					<l n="24" xml:id="chapter-733-div-733-l-21986">nû wil er werben niuwen pîn.</l>
					<l n="25" xml:id="chapter-733-div-733-l-21987">dô der vreudenvlühtec man</l>
					<l n="26" xml:id="chapter-733-div-733-l-21988">hête al sîn harnas an,</l>
					<l n="27" xml:id="chapter-733-div-733-l-21989">er sateltez ors mit sîner hant.</l>
					<l n="28" xml:id="chapter-733-div-733-l-21990">schilt und sper bereit er vant.</l>
					<l n="29" xml:id="chapter-733-div-733-l-21991">man hôrte sîn reise smorgens klagen.</l>
					<l n="30" xml:id="chapter-733-div-733-l-21992">dô er dannen schiet, dô begundez tagen.</l>
				</div>
			</div>
			<div n="734" xml:id="chapter-734" type="chapter" data-level="1">
				<div xml:id="chapter-734-div-734" data-level="2">
					<l n="1" xml:id="chapter-734-div-734-l-21993">Vil liute des hât verdrozzen,</l>
					<l n="2" xml:id="chapter-734-div-734-l-21994">den diz mære was vor beslozzen:</l>
					<l n="3" xml:id="chapter-734-div-734-l-21995">genuoge kundenz nie ervarn</l>
					<l n="4" xml:id="chapter-734-div-734-l-21996">(nû wil ich daz niht langer sparn,</l>
					<l n="5" xml:id="chapter-734-div-734-l-21997">ich tuonz iu kunt mit rehter sage,</l>
					<l n="6" xml:id="chapter-734-div-734-l-21998">wande ich in dem munde trage</l>
					<l n="7" xml:id="chapter-734-div-734-l-21999">daz slôz dirre âventiure),</l>
					<l n="8" xml:id="chapter-734-div-734-l-22000">wie der süeze und der gehiure</l>
					<l n="9" xml:id="chapter-734-div-734-l-22001">Amfortas wart wol gesunt.</l>
					<l n="10" xml:id="chapter-734-div-734-l-22002">uns tuot diu âventiure kunt,</l>
					<l n="11" xml:id="chapter-734-div-734-l-22003">wie von Pelrapeire diu künegîn</l>
					<l n="12" xml:id="chapter-734-div-734-l-22004">ir kiuschen wîplîchen sin</l>
					<l n="13" xml:id="chapter-734-div-734-l-22005">behielt unz an ir lônes stat,</l>
					<l n="14" xml:id="chapter-734-div-734-l-22006">dâ si in hôhe sælde trat:</l>
					<l n="15" xml:id="chapter-734-div-734-l-22007">Parzivâl daz wirbet.</l>
					<l n="16" xml:id="chapter-734-div-734-l-22008">ob mîn kunst niht verdirbet,</l>
					<l n="17" xml:id="chapter-734-div-734-l-22009">ich sage alrêst sîn arbeit.</l>
					<l n="18" xml:id="chapter-734-div-734-l-22010">swaz sîn hant ie gestreit,</l>
					<l n="19" xml:id="chapter-734-div-734-l-22011">daz was mit kinden her getân.</l>
					<l n="20" xml:id="chapter-734-div-734-l-22012">möhte ich dises mæres wandel hân,</l>
					<l n="21" xml:id="chapter-734-div-734-l-22013">ungerne wolde ich in wâgen:</l>
					<l n="22" xml:id="chapter-734-div-734-l-22014">des kunde ouch mich betrâgen.</l>
					<l n="23" xml:id="chapter-734-div-734-l-22015">nû bevilhe ich sîn gelücke</l>
					<l n="24" xml:id="chapter-734-div-734-l-22016">sînem herzen, der sælden stücke,</l>
					<l n="25" xml:id="chapter-734-div-734-l-22017">dâ diu vrevel bî der kiusche lac,</l>
					<l n="26" xml:id="chapter-734-div-734-l-22018">wande ez nie zageheit gephlac.</l>
					<l n="27" xml:id="chapter-734-div-734-l-22019">daz müeze im vestenunge geben,</l>
					<l n="28" xml:id="chapter-734-div-734-l-22020">daz er behalde nû sîn leben,</l>
					<l n="29" xml:id="chapter-734-div-734-l-22021">sît ez sich hât an den gezoget,</l>
					<l n="30" xml:id="chapter-734-div-734-l-22022">in bestêt ob allem strîte ein voget</l>
				</div>
			</div>
			<div n="735" xml:id="chapter-735" type="chapter" data-level="1">
				<div xml:id="chapter-735-div-735" data-level="2">
					<l n="1" xml:id="chapter-735-div-735-l-22023">ûf sîner unverzageten reise.</l>
					<l n="2" xml:id="chapter-735-div-735-l-22024">der selbe kurteise</l>
					<l n="3" xml:id="chapter-735-div-735-l-22025">was ein heidenscher man,</l>
					<l n="4" xml:id="chapter-735-div-735-l-22026">der toufes künde nie gewan.</l>
					<l n="5" xml:id="chapter-735-div-735-l-22027">Parzivâl reit balde</l>
					<l n="6" xml:id="chapter-735-div-735-l-22028">gein einem grôzen walde</l>
					<l n="7" xml:id="chapter-735-div-735-l-22029">ûf einer liehten waste</l>
					<l n="8" xml:id="chapter-735-div-735-l-22030">gein einem rîchen gaste.</l>
					<l n="9" xml:id="chapter-735-div-735-l-22031">ez ist wunder, ob ich armer man</l>
					<l n="10" xml:id="chapter-735-div-735-l-22032">die rîcheit iu gesagen kan,</l>
					<l n="11" xml:id="chapter-735-div-735-l-22033">die der heiden vür zimierde truoc.</l>
					<l n="12" xml:id="chapter-735-div-735-l-22034">sage ich des mêre denne genuoc,</l>
					<l n="13" xml:id="chapter-735-div-735-l-22035">dennoch mac ichs iu mêr wol sagen,</l>
					<l n="14" xml:id="chapter-735-div-735-l-22036">wil ich sîner rîcheit niht gedagen.</l>
					<l n="15" xml:id="chapter-735-div-735-l-22037">swaz diende Artûses hant</l>
					<l n="16" xml:id="chapter-735-div-735-l-22038">ze Bertâne und in Engellant,</l>
					<l n="17" xml:id="chapter-735-div-735-l-22039">daz vergülte niht die steine,</l>
					<l n="18" xml:id="chapter-735-div-735-l-22040">die mit edelem arte reine</l>
					<l n="19" xml:id="chapter-735-div-735-l-22041">lâgen ûf des heldes wâpenroc.</l>
					<l n="20" xml:id="chapter-735-div-735-l-22042">der was tiure âne al getroc:</l>
					<l n="21" xml:id="chapter-735-div-735-l-22043">rubîne, kalzidône</l>
					<l n="22" xml:id="chapter-735-div-735-l-22044">wâren dâ ze swachem lône.</l>
					<l n="23" xml:id="chapter-735-div-735-l-22045">der wâpenroc gap blanken schîn.</l>
					<l n="24" xml:id="chapter-735-div-735-l-22046">in dem berge z Agremuntîn</l>
					<l n="25" xml:id="chapter-735-div-735-l-22047">die würme salamander</l>
					<l n="26" xml:id="chapter-735-div-735-l-22048">in worhten zein ander</l>
					<l n="27" xml:id="chapter-735-div-735-l-22049">in dem heizen viure.</l>
					<l n="28" xml:id="chapter-735-div-735-l-22050">die wâren steine tiure</l>
					<l n="29" xml:id="chapter-735-div-735-l-22051">lâgen drûfe tunkel unde lieht:</l>
					<l n="30" xml:id="chapter-735-div-735-l-22052">ir art mac ich benennen niht.</l>
				</div>
			</div>
			<div n="736" xml:id="chapter-736" type="chapter" data-level="1">
				<div xml:id="chapter-736-div-736" data-level="2">
					<l n="1" xml:id="chapter-736-div-736-l-22053">sîn gir stuont nâch minne</l>
					<l n="2" xml:id="chapter-736-div-736-l-22054">und nâch prîses gewinne:</l>
					<l n="3" xml:id="chapter-736-div-736-l-22055">daz gâben ouch allez meistec wîp,</l>
					<l n="4" xml:id="chapter-736-div-736-l-22056">dâ mite der heiden sînen lîp</l>
					<l n="5" xml:id="chapter-736-div-736-l-22057">kostenlîch zimierte.</l>
					<l n="6" xml:id="chapter-736-div-736-l-22058">diu minne kondewierte</l>
					<l n="7" xml:id="chapter-736-div-736-l-22059">in sîn manlîch herze hôhen muot,</l>
					<l n="8" xml:id="chapter-736-div-736-l-22060">als si noch dem minne gernden tuot.</l>
					<l n="9" xml:id="chapter-736-div-736-l-22061">er truoc ouch durch prîses lôn</l>
					<l n="10" xml:id="chapter-736-div-736-l-22062">ûf dem helme ein ezidemôn:</l>
					<l n="11" xml:id="chapter-736-div-736-l-22063">swelhe würme sint eiterhaft,</l>
					<l n="12" xml:id="chapter-736-div-736-l-22064">von des selben tierlînes kraft</l>
					<l n="13" xml:id="chapter-736-div-736-l-22065">hânt si lebens deheine vrist,</l>
					<l n="14" xml:id="chapter-736-div-736-l-22066">swenne ez von in ersmecket ist.</l>
					<l n="15" xml:id="chapter-736-div-736-l-22067">Topedissimonte</l>
					<l n="16" xml:id="chapter-736-div-736-l-22068">und Assigarzjonte,</l>
					<l n="17" xml:id="chapter-736-div-736-l-22069">Tasmê und Arâbî</l>
					<l n="18" xml:id="chapter-736-div-736-l-22070">sint vor solhem phelle vrî,</l>
					<l n="19" xml:id="chapter-736-div-736-l-22071">als sîn ors truoc kovertiure.</l>
					<l n="20" xml:id="chapter-736-div-736-l-22072">der ungetoufte gehiure</l>
					<l n="21" xml:id="chapter-736-div-736-l-22073">ranc nâch wîbe lône:</l>
					<l n="22" xml:id="chapter-736-div-736-l-22074">des zimierte er sich sus schône.</l>
					<l n="23" xml:id="chapter-736-div-736-l-22075">sîn hôhez herze in des betwanc,</l>
					<l n="24" xml:id="chapter-736-div-736-l-22076">daz er nâch werder minne ranc.</l>
					<l n="25" xml:id="chapter-736-div-736-l-22077">der selbe werlîche knabe</l>
					<l n="26" xml:id="chapter-736-div-736-l-22078">hete in einer wilden habe</l>
					<l n="27" xml:id="chapter-736-div-736-l-22079">zem fôreht geankert ûf dem mer.</l>
					<l n="28" xml:id="chapter-736-div-736-l-22080">er hete vünf und zweinzec her,</l>
					<l n="29" xml:id="chapter-736-div-736-l-22081">der neheinez sandern rede vernam:</l>
					<l n="30" xml:id="chapter-736-div-736-l-22082">als sîner rîcheit wol gezam,</l>
				</div>
			</div>
			<div n="737" xml:id="chapter-737" type="chapter" data-level="1">
				<div xml:id="chapter-737-div-737" data-level="2">
					<l n="1" xml:id="chapter-737-div-737-l-22083">alsus manec sunderlant</l>
					<l n="2" xml:id="chapter-737-div-737-l-22084">diende sîner werden hant,</l>
					<l n="3" xml:id="chapter-737-div-737-l-22085">môre und ander Sarrazîne.</l>
					<l n="4" xml:id="chapter-737-div-737-l-22086">mit ungelîchem schîne</l>
					<l n="5" xml:id="chapter-737-div-737-l-22087">in sînem wît gesamenten her</l>
					<l n="6" xml:id="chapter-737-div-737-l-22088">was manec wunderlîchiu wer.</l>
					<l n="7" xml:id="chapter-737-div-737-l-22089">ouch reit nâch âventiure dan</l>
					<l n="8" xml:id="chapter-737-div-737-l-22090">von sînem her dirre eine man</l>
					<l n="9" xml:id="chapter-737-div-737-l-22091">durch baneken inz fôreht.</l>
					<l n="10" xml:id="chapter-737-div-737-l-22092">sît si selbe nâmen in daz reht,</l>
					<l n="11" xml:id="chapter-737-div-737-l-22093">die künege ich lâze rîten,</l>
					<l n="12" xml:id="chapter-737-div-737-l-22094">al eine nâch prîse strîten.</l>
					<l n="13" xml:id="chapter-737-div-737-l-22095">Parzivâl reit niht eine:</l>
					<l n="14" xml:id="chapter-737-div-737-l-22096">dâ was mit im gemeine</l>
					<l n="15" xml:id="chapter-737-div-737-l-22097">er selbe und ouch sîn hôher muot,</l>
					<l n="16" xml:id="chapter-737-div-737-l-22098">der sô manlîch wer dâ tuot,</l>
					<l n="17" xml:id="chapter-737-div-737-l-22099">daz ez diu wîp solden loben,</l>
					<l n="18" xml:id="chapter-737-div-737-l-22100">si enwolden denne durch lôsheit toben.</l>
					<l n="19" xml:id="chapter-737-div-737-l-22101">hie wellent ein ander vâren,</l>
					<l n="20" xml:id="chapter-737-div-737-l-22102">die mit kiusche lemmer wâren</l>
					<l n="21" xml:id="chapter-737-div-737-l-22103">und lewen an der vrecheit.</l>
					<l n="22" xml:id="chapter-737-div-737-l-22104">ouwê, sît diu erde was sô breit,</l>
					<l n="23" xml:id="chapter-737-div-737-l-22105">daz si ein ander niht vermiten,</l>
					<l n="24" xml:id="chapter-737-div-737-l-22106">die dâ um unschulde striten!</l>
					<l n="25" xml:id="chapter-737-div-737-l-22107">ich sorge des, den ich hân brâht,</l>
					<l n="26" xml:id="chapter-737-div-737-l-22108">wan daz ich trôstes hân gedâht,</l>
					<l n="27" xml:id="chapter-737-div-737-l-22109">in sül des grâles kraft ernern.</l>
					<l n="28" xml:id="chapter-737-div-737-l-22110">in sol ouch diu minne wern:</l>
					<l n="29" xml:id="chapter-737-div-737-l-22111">den was er beiden dienesthaft</l>
					<l n="30" xml:id="chapter-737-div-737-l-22112">âne wanc mit dienestlîcher kraft.</l>
				</div>
			</div>
			<div n="738" xml:id="chapter-738" type="chapter" data-level="1">
				<div xml:id="chapter-738-div-738" data-level="2">
					<l n="1" xml:id="chapter-738-div-738-l-22113">mîn kunst mir des niht witze gît,</l>
					<l n="2" xml:id="chapter-738-div-738-l-22114">daz ich gesage disen strît</l>
					<l n="3" xml:id="chapter-738-div-738-l-22115">bescheidenlîche, als er ergienc.</l>
					<l n="4" xml:id="chapter-738-div-738-l-22116">ieweders ouge blic emphienc,</l>
					<l n="5" xml:id="chapter-738-div-738-l-22117">daz er den andern komen sach.</l>
					<l n="6" xml:id="chapter-738-div-738-l-22118">sweders herze dar um vreuden jach,</l>
					<l n="7" xml:id="chapter-738-div-738-l-22119">dâ stuont ein trûren nâhe bî.</l>
					<l n="8" xml:id="chapter-738-div-738-l-22120">die lûtern truopheite vrî,</l>
					<l n="9" xml:id="chapter-738-div-738-l-22121">ieweder des andern herze truoc:</l>
					<l n="10" xml:id="chapter-738-div-738-l-22122">ir vremde was heimlîch genuoc.</l>
					<l n="11" xml:id="chapter-738-div-738-l-22123">nû enmac ich disen heiden</l>
					<l n="12" xml:id="chapter-738-div-738-l-22124">von dem getouften niht gescheiden,</l>
					<l n="13" xml:id="chapter-738-div-738-l-22125">si enwellen haz erzeigen.</l>
					<l n="14" xml:id="chapter-738-div-738-l-22126">daz solde in vreude neigen,</l>
					<l n="15" xml:id="chapter-738-div-738-l-22127">die sint erkant vür guotiu wîp.</l>
					<l n="16" xml:id="chapter-738-div-738-l-22128">ieweder durch vriundinne lîp</l>
					<l n="17" xml:id="chapter-738-div-738-l-22129">sîn verh gein der herte bôt.</l>
					<l n="18" xml:id="chapter-738-div-738-l-22130">gelücke scheidez âne tôt.</l>
					<l n="19" xml:id="chapter-738-div-738-l-22131">den lewen sîn muoter tôt gebirt:</l>
					<l n="20" xml:id="chapter-738-div-738-l-22132">von sîns vater galme er lebendec wirt.</l>
					<l n="21" xml:id="chapter-738-div-738-l-22133">dise zwêne wâren ûz krache erborn,</l>
					<l n="22" xml:id="chapter-738-div-738-l-22134">von maneger tjost nâch prîse erkorn:</l>
					<l n="23" xml:id="chapter-738-div-738-l-22135">si kunden ouch mit tjoste.</l>
					<l n="24" xml:id="chapter-738-div-738-l-22136">mit sper zernder koste</l>
					<l n="25" xml:id="chapter-738-div-738-l-22137">leischierende si die zoume</l>
					<l n="26" xml:id="chapter-738-div-738-l-22138">kurzten und tâten goume,</l>
					<l n="27" xml:id="chapter-738-div-738-l-22139">swenne si punierten,</l>
					<l n="28" xml:id="chapter-738-div-738-l-22140">daz si niht feilierten.</l>
					<l n="29" xml:id="chapter-738-div-738-l-22141">si phlâgens unvergezzen:</l>
					<l n="30" xml:id="chapter-738-div-738-l-22142">dâ wart vaste gesezzen</l>
				</div>
			</div>
			<div n="739" xml:id="chapter-739" type="chapter" data-level="1">
				<div xml:id="chapter-739-div-739" data-level="2">
					<l n="1" xml:id="chapter-739-div-739-l-22143">und gein der tjost geschicket</l>
					<l n="2" xml:id="chapter-739-div-739-l-22144">und diu ors mit sporn gezwicket.</l>
					<l n="3" xml:id="chapter-739-div-739-l-22145">hie wart diu tjost alsô geriten,</l>
					<l n="4" xml:id="chapter-739-div-739-l-22146">beidiu kollier versniten</l>
					<l n="5" xml:id="chapter-739-div-739-l-22147">von starken spern, diu sich niht bugen.</l>
					<l n="6" xml:id="chapter-739-div-739-l-22148">die sprîzen von der tjoste vlugen.</l>
					<l n="7" xml:id="chapter-739-div-739-l-22149">ez hete der heiden gar vür haz,</l>
					<l n="8" xml:id="chapter-739-div-739-l-22150">daz dirre man vor im gesaz,</l>
					<l n="9" xml:id="chapter-739-div-739-l-22151">wan des nie man vor im gephlac,</l>
					<l n="10" xml:id="chapter-739-div-739-l-22152">gein dem er strîtes sich bewac.</l>
					<l n="11" xml:id="chapter-739-div-739-l-22153">ob si iht swerte vuorten,</l>
					<l n="12" xml:id="chapter-739-div-739-l-22154">dâ si zein ander ruorten?</l>
					<l n="13" xml:id="chapter-739-div-739-l-22155">diu wâren dâ scharph und al bereit.</l>
					<l n="14" xml:id="chapter-739-div-739-l-22156">ir kunst und ir manheit</l>
					<l n="15" xml:id="chapter-739-div-739-l-22157">wart dâ erzeiget schiere.</l>
					<l n="16" xml:id="chapter-739-div-739-l-22158">ezidemôn dem tiere</l>
					<l n="17" xml:id="chapter-739-div-739-l-22159">wart etslîch wunde geslagen,</l>
					<l n="18" xml:id="chapter-739-div-739-l-22160">ez mohte der helm dar under klagen.</l>
					<l n="19" xml:id="chapter-739-div-739-l-22161">diu ors vor müede wurden heiz.</l>
					<l n="20" xml:id="chapter-739-div-739-l-22162">si versuochten manegen niuwen kreiz:</l>
					<l n="21" xml:id="chapter-739-div-739-l-22163">si beide ab orsen sprungen.</l>
					<l n="22" xml:id="chapter-739-div-739-l-22164">alrêst diu swert erklungen.</l>
					<l n="23" xml:id="chapter-739-div-739-l-22165">der heiden tet dem getouften wê.</l>
					<l n="24" xml:id="chapter-739-div-739-l-22166">des krîe was Tasmê</l>
					<l n="25" xml:id="chapter-739-div-739-l-22167">und swenne er schrîte Tabronit,</l>
					<l n="26" xml:id="chapter-739-div-739-l-22168">sô trat er vürbaz einen trit.</l>
					<l n="27" xml:id="chapter-739-div-739-l-22169">werlîch was der getoufte</l>
					<l n="28" xml:id="chapter-739-div-739-l-22170">ûf manegem dræten loufte,</l>
					<l n="29" xml:id="chapter-739-div-739-l-22171">den si zein ander tâten.</l>
					<l n="30" xml:id="chapter-739-div-739-l-22172">ir strît was sô gerâten,</l>
				</div>
			</div>
			<div n="740" xml:id="chapter-740" type="chapter" data-level="1">
				<div xml:id="chapter-740-div-740" data-level="2">
					<l n="1" xml:id="chapter-740-div-740-l-22173">daz ich die rede mac niht verdagen,</l>
					<l n="2" xml:id="chapter-740-div-740-l-22174">ich enmüeze ir strît mit triuwen klagen,</l>
					<l n="3" xml:id="chapter-740-div-740-l-22175">sît ein verh und ein bluot</l>
					<l n="4" xml:id="chapter-740-div-740-l-22176">solh ungenâde ein ander tuot:</l>
					<l n="5" xml:id="chapter-740-div-740-l-22177">si wâren doch beide eins mannes kint,</l>
					<l n="6" xml:id="chapter-740-div-740-l-22178">der geliuterten triuwe fundamint.</l>
					<l n="7" xml:id="chapter-740-div-740-l-22179">den heiden minne nie verdrôz.</l>
					<l n="8" xml:id="chapter-740-div-740-l-22180">des was sîn herze in strîte grôz:</l>
					<l n="9" xml:id="chapter-740-div-740-l-22181">gein prîse truoc er willen</l>
					<l n="10" xml:id="chapter-740-div-740-l-22182">durch die künegîn Sekundillen.</l>
					<l n="11" xml:id="chapter-740-div-740-l-22183">diu daz lant ze Tribalibôt</l>
					<l n="12" xml:id="chapter-740-div-740-l-22184">im gap, diu was sîn schilt in nôt.</l>
					<l n="13" xml:id="chapter-740-div-740-l-22185">der heiden nam an strîte zuo:</l>
					<l n="14" xml:id="chapter-740-div-740-l-22186">wie tuon ich dem getouften nuo?</l>
					<l n="15" xml:id="chapter-740-div-740-l-22187">er enwelle an minne denken,</l>
					<l n="16" xml:id="chapter-740-div-740-l-22188">sô enmac er niht entwenken,</l>
					<l n="17" xml:id="chapter-740-div-740-l-22189">dirre strît müeze im erwerben</l>
					<l n="18" xml:id="chapter-740-div-740-l-22190">von sheidens hant ein sterben.</l>
					<l n="19" xml:id="chapter-740-div-740-l-22191">daz wende, tugenthafter grâl,</l>
					<l n="20" xml:id="chapter-740-div-740-l-22192">Kondwîrâmûrs diu lieht gemâl,</l>
					<l n="21" xml:id="chapter-740-div-740-l-22193">hie stêt iuwer beider dienestman</l>
					<l n="22" xml:id="chapter-740-div-740-l-22194">in der grœsten nôt, die er ie gewan.</l>
					<l n="23" xml:id="chapter-740-div-740-l-22195">der heiden warf daz swert ûf hôch.</l>
					<l n="24" xml:id="chapter-740-div-740-l-22196">manec sîn slac sich sus gezôch,</l>
					<l n="25" xml:id="chapter-740-div-740-l-22197">daz Parzivâl kom ûf diu knie.</l>
					<l n="26" xml:id="chapter-740-div-740-l-22198">man mac wol jehen, sus striten sie,</l>
					<l n="27" xml:id="chapter-740-div-740-l-22199">der si beide nennen wil ze zwein.</l>
					<l n="28" xml:id="chapter-740-div-740-l-22200">si wâren doch beide niht wan ein:</l>
					<l n="29" xml:id="chapter-740-div-740-l-22201">mîn bruoder und ich daz ist ein lîp,</l>
					<l n="30" xml:id="chapter-740-div-740-l-22202">als ist guot man und des guot wîp.</l>
				</div>
			</div>
			<div n="741" xml:id="chapter-741" type="chapter" data-level="1">
				<div xml:id="chapter-741-div-741" data-level="2">
					<l n="1" xml:id="chapter-741-div-741-l-22203">der heiden tet dem getouften wê.</l>
					<l n="2" xml:id="chapter-741-div-741-l-22204">des schilt was holz, hiez aspindê:</l>
					<l n="3" xml:id="chapter-741-div-741-l-22205">daz vûlet noch enbrinnet.</l>
					<l n="4" xml:id="chapter-741-div-741-l-22206">er was von ir geminnet,</l>
					<l n="5" xml:id="chapter-741-div-741-l-22207">diu in im gap, des sît gewis.</l>
					<l n="6" xml:id="chapter-741-div-741-l-22208">turkoise, krisoprassis,</l>
					<l n="7" xml:id="chapter-741-div-741-l-22209">smârâde, rubîne,</l>
					<l n="8" xml:id="chapter-741-div-741-l-22210">vil steine mit sunderschîne</l>
					<l n="9" xml:id="chapter-741-div-741-l-22211">wâren verwiert durch kostenlîchen prîs</l>
					<l n="10" xml:id="chapter-741-div-741-l-22212">alumme ûf diu buckelrîs.</l>
					<l n="11" xml:id="chapter-741-div-741-l-22213">ûf dem buckelhûse stuont</l>
					<l n="12" xml:id="chapter-741-div-741-l-22214">ein stein, des namen tuon ich iu kunt:</l>
					<l n="13" xml:id="chapter-741-div-741-l-22215">antrax dort genennet,</l>
					<l n="14" xml:id="chapter-741-div-741-l-22216">karfunkel hie bekennet.</l>
					<l n="15" xml:id="chapter-741-div-741-l-22217">durch der minne kondewier</l>
					<l n="16" xml:id="chapter-741-div-741-l-22218">ezidemôn das reine tier</l>
					<l n="17" xml:id="chapter-741-div-741-l-22219">hete im ze wâpene gegeben,</l>
					<l n="18" xml:id="chapter-741-div-741-l-22220">in der genâden er wolde leben,</l>
					<l n="19" xml:id="chapter-741-div-741-l-22221">diu künegîn Sekundille.</l>
					<l n="20" xml:id="chapter-741-div-741-l-22222">diz wâpen was ir wille.</l>
					<l n="21" xml:id="chapter-741-div-741-l-22223">dâ streit der triuwen lûterheit,</l>
					<l n="22" xml:id="chapter-741-div-741-l-22224">grôz triuwe aldâ mit triuwen streit.</l>
					<l n="23" xml:id="chapter-741-div-741-l-22225">durch minne heten si gegeben</l>
					<l n="24" xml:id="chapter-741-div-741-l-22226">mit kamphe ûf urteil beide ir leben:</l>
					<l n="25" xml:id="chapter-741-div-741-l-22227">ieweders hant was sicherbote.</l>
					<l n="26" xml:id="chapter-741-div-741-l-22228">der getoufte wol getrûte gote,</l>
					<l n="27" xml:id="chapter-741-div-741-l-22229">sît er von Trevrezente schiet,</l>
					<l n="28" xml:id="chapter-741-div-741-l-22230">der im sô herzenlîche riet,</l>
					<l n="29" xml:id="chapter-741-div-741-l-22231">er solde helfe an den gern,</l>
					<l n="30" xml:id="chapter-741-div-741-l-22232">der in sorge vreude kunde wern.</l>
				</div>
			</div>
			<div n="742" xml:id="chapter-742" type="chapter" data-level="1">
				<div xml:id="chapter-742-div-742" data-level="2">
					<l n="1" xml:id="chapter-742-div-742-l-22233">der heiden truoc et starkiu lit.</l>
					<l n="2" xml:id="chapter-742-div-742-l-22234">swenne er schrîte Tabronit,</l>
					<l n="3" xml:id="chapter-742-div-742-l-22235">dâ diu künegîn Sekundille was,</l>
					<l n="4" xml:id="chapter-742-div-742-l-22236">vor der muntâne ze Kaukasas,</l>
					<l n="5" xml:id="chapter-742-div-742-l-22237">sô gewan er niuwen hôhen muot</l>
					<l n="6" xml:id="chapter-742-div-742-l-22238">gein dem, der ie was behuot</l>
					<l n="7" xml:id="chapter-742-div-742-l-22239">vor solhem strîtes überlast:</l>
					<l n="8" xml:id="chapter-742-div-742-l-22240">er was schumfentiure ein gast,</l>
					<l n="9" xml:id="chapter-742-div-742-l-22241">daz er si nie gedolte,</l>
					<l n="10" xml:id="chapter-742-div-742-l-22242">doch si maneger zim erholte.</l>
					<l n="11" xml:id="chapter-742-div-742-l-22243">mit kunst si die arme erswungen.</l>
					<l n="12" xml:id="chapter-742-div-742-l-22244">viurs blicke ûz helmen sprungen,</l>
					<l n="13" xml:id="chapter-742-div-742-l-22245">von ir swerten gienc der sûre wint.</l>
					<l n="14" xml:id="chapter-742-div-742-l-22246">got ner dâ Gahmuretes kint.</l>
					<l n="15" xml:id="chapter-742-div-742-l-22247">der wunsch wirt in beiden,</l>
					<l n="16" xml:id="chapter-742-div-742-l-22248">dem getouften und dem heiden:</l>
					<l n="17" xml:id="chapter-742-div-742-l-22249">die nande ich ê vür einen.</l>
					<l n="18" xml:id="chapter-742-div-742-l-22250">sus begunden siz ouch meinen,</l>
					<l n="19" xml:id="chapter-742-div-742-l-22251">wæren si ein ander baz bekant:</l>
					<l n="20" xml:id="chapter-742-div-742-l-22252">si ensazten niht sô hôhiu phant.</l>
					<l n="21" xml:id="chapter-742-div-742-l-22253">ir strît galt niht mêre</l>
					<l n="22" xml:id="chapter-742-div-742-l-22254">wan vreude, sælde und êre.</l>
					<l n="23" xml:id="chapter-742-div-742-l-22255">swer dâ den prîs gewinnet,</l>
					<l n="24" xml:id="chapter-742-div-742-l-22256">ob der triuwe minnet,</l>
					<l n="25" xml:id="chapter-742-div-742-l-22257">werltlîche vreude er hât verlorn</l>
					<l n="26" xml:id="chapter-742-div-742-l-22258">und immer herzen riuwe erkorn.</l>
					<l n="27" xml:id="chapter-742-div-742-l-22259">wes sûmestû dich, Parzivâl,</l>
					<l n="28" xml:id="chapter-742-div-742-l-22260">daz dû an die kiuschen lieht gemâl</l>
					<l n="29" xml:id="chapter-742-div-742-l-22261">niht denkes, ich meine dîn wîp?</l>
					<l n="30" xml:id="chapter-742-div-742-l-22262">wiltû behalden hie den lîp?</l>
				</div>
			</div>
			<div n="743" xml:id="chapter-743" type="chapter" data-level="1">
				<div xml:id="chapter-743-div-743" data-level="2">
					<l n="1" xml:id="chapter-743-div-743-l-22263">der heiden truoc zwuo geselleschaft,</l>
					<l n="2" xml:id="chapter-743-div-743-l-22264">dar an doch lac sîn meistiu kraft:</l>
					<l n="3" xml:id="chapter-743-div-743-l-22265">einiu daz er minne phlac,</l>
					<l n="4" xml:id="chapter-743-div-743-l-22266">diu mit stæte in sînem herzen lac,</l>
					<l n="5" xml:id="chapter-743-div-743-l-22267">daz ander wâren steine,</l>
					<l n="6" xml:id="chapter-743-div-743-l-22268">die mit edelem arte reine</l>
					<l n="7" xml:id="chapter-743-div-743-l-22269">in hôchgemüete lêrten</l>
					<l n="8" xml:id="chapter-743-div-743-l-22270">und sîne kraft gemêrten.</l>
					<l n="9" xml:id="chapter-743-div-743-l-22271">mich müet, daz der getoufte</l>
					<l n="10" xml:id="chapter-743-div-743-l-22272">an strîte und an loufte</l>
					<l n="11" xml:id="chapter-743-div-743-l-22273">sus müedet und an starken slegen.</l>
					<l n="12" xml:id="chapter-743-div-743-l-22274">ob im nû niht gehelfen megen</l>
					<l n="13" xml:id="chapter-743-div-743-l-22275">Kondwîrâmûrs noch der grâl,</l>
					<l n="14" xml:id="chapter-743-div-743-l-22276">werlîcher Parzivâl,</l>
					<l n="15" xml:id="chapter-743-div-743-l-22277">sô müezes einen trôst doch haben,</l>
					<l n="16" xml:id="chapter-743-div-743-l-22278">daz die klâren süezen knaben</l>
					<l n="17" xml:id="chapter-743-div-743-l-22279">sus vruo niht verweiset sîn,</l>
					<l n="18" xml:id="chapter-743-div-743-l-22280">Kardeiz und Loherangrîn,</l>
					<l n="19" xml:id="chapter-743-div-743-l-22281">die beide lebendec truoc sîn wîp,</l>
					<l n="20" xml:id="chapter-743-div-743-l-22282">dô er jungest ummevienc ir lîp.</l>
					<l n="21" xml:id="chapter-743-div-743-l-22283">mit rehter kiusche erworben kint,</l>
					<l n="22" xml:id="chapter-743-div-743-l-22284">ich wæne, diu smannes sælde sint.</l>
					<l n="23" xml:id="chapter-743-div-743-l-22285">der getoufte nam an kreften zuo.</l>
					<l n="24" xml:id="chapter-743-div-743-l-22286">er dâhte (des was im niht ze vruo)</l>
					<l n="25" xml:id="chapter-743-div-743-l-22287">an sîn wîp, die küneginne,</l>
					<l n="26" xml:id="chapter-743-div-743-l-22288">und an ir werden minne,</l>
					<l n="27" xml:id="chapter-743-div-743-l-22289">die er mit swertes schimphe erranc,</l>
					<l n="28" xml:id="chapter-743-div-743-l-22290">dâ viur von slegen ûz helmen spranc,</l>
					<l n="29" xml:id="chapter-743-div-743-l-22291">vor Pelrapeire an Klâmidê.</l>
					<l n="30" xml:id="chapter-743-div-743-l-22292">Tabronît und Tasmê,</l>
				</div>
			</div>
			<div n="744" xml:id="chapter-744" type="chapter" data-level="1">
				<div xml:id="chapter-744-div-744" data-level="2">
					<l n="1" xml:id="chapter-744-div-744-l-22293">den wart hie widerruoft gewegen:</l>
					<l n="2" xml:id="chapter-744-div-744-l-22294">Parzivâl begunde ouch phlegen,</l>
					<l n="3" xml:id="chapter-744-div-744-l-22295">daz er Pelrapeire schrîte.</l>
					<l n="4" xml:id="chapter-744-div-744-l-22296">Kondwîrâmûrs bezîte</l>
					<l n="5" xml:id="chapter-744-div-744-l-22297">durch vier künecrîche aldar</l>
					<l n="6" xml:id="chapter-744-div-744-l-22298">sîn nam mit minnen kreften war.</l>
					<l n="7" xml:id="chapter-744-div-744-l-22299">dar sprungen, des ich wæne,</l>
					<l n="8" xml:id="chapter-744-div-744-l-22300">von des heidens schilte spæne,</l>
					<l n="9" xml:id="chapter-744-div-744-l-22301">etslîcher hundert marke wert.</l>
					<l n="10" xml:id="chapter-744-div-744-l-22302">von Gaheviez daz starke swert</l>
					<l n="11" xml:id="chapter-744-div-744-l-22303">mit slage ûf sheidens helme brast,</l>
					<l n="12" xml:id="chapter-744-div-744-l-22304">sô daz der küene rîche gast</l>
					<l n="13" xml:id="chapter-744-div-744-l-22305">mit strûche venje suochte.</l>
					<l n="14" xml:id="chapter-744-div-744-l-22306">got des niene ruochte,</l>
					<l n="15" xml:id="chapter-744-div-744-l-22307">daz Parzivâl daz rê nemen</l>
					<l n="16" xml:id="chapter-744-div-744-l-22308">in sîner hende solde zemen:</l>
					<l n="17" xml:id="chapter-744-div-744-l-22309">daz swert er îthêre nam,</l>
					<l n="18" xml:id="chapter-744-div-744-l-22310">als sîner tumpheit dô wol zam.</l>
					<l n="19" xml:id="chapter-744-div-744-l-22311">der ê nie geseic durch swertes swanc,</l>
					<l n="20" xml:id="chapter-744-div-744-l-22312">der heiden snellîche ûf dô spranc.</l>
					<l n="21" xml:id="chapter-744-div-744-l-22313">ez ist noch ungescheiden.</l>
					<l n="22" xml:id="chapter-744-div-744-l-22314">zurteile stêz in beiden</l>
					<l n="23" xml:id="chapter-744-div-744-l-22315">vor der hœsten hende,</l>
					<l n="24" xml:id="chapter-744-div-744-l-22316">daz diu ir sterben wende!</l>
					<l n="25" xml:id="chapter-744-div-744-l-22317">der heiden was muotes rîche,</l>
					<l n="26" xml:id="chapter-744-div-744-l-22318">der sprach dô höveschlîche</l>
					<l n="27" xml:id="chapter-744-div-744-l-22319">en franzois, daz er kunde,</l>
					<l n="28" xml:id="chapter-744-div-744-l-22320">ûz heidenschem munde:</l>
					<l n="29" xml:id="chapter-744-div-744-l-22321">"ich sihe wol, werlîcher man,</l>
					<l n="30" xml:id="chapter-744-div-744-l-22322">dîn strît würde âne swert getân:</l>
				</div>
			</div>
			<div n="745" xml:id="chapter-745" type="chapter" data-level="1">
				<div xml:id="chapter-745-div-745" data-level="2">
					<l n="1" xml:id="chapter-745-div-745-l-22323">waz prîses bejagete ich danne an dir?</l>
					<l n="2" xml:id="chapter-745-div-745-l-22324">stant stille unde sage mir,</l>
					<l n="3" xml:id="chapter-745-div-745-l-22325">werlîcher helt, wer dû sîs.</l>
					<l n="4" xml:id="chapter-745-div-745-l-22326">vür wâr dû hetes mînen prîs</l>
					<l n="5" xml:id="chapter-745-div-745-l-22327">behabet, der lange ist mich gewert,</l>
					<l n="6" xml:id="chapter-745-div-745-l-22328">wære dir zebrosten niht dîn swert.</l>
					<l n="7" xml:id="chapter-745-div-745-l-22329">nû sî von uns beiden vride,</l>
					<l n="8" xml:id="chapter-745-div-745-l-22330">unz uns geruowen baz diu lide."</l>
					<l n="9" xml:id="chapter-745-div-745-l-22331">si sâzen nider ûf daz gras:</l>
					<l n="10" xml:id="chapter-745-div-745-l-22332">manheit bî zuht an beiden was</l>
					<l n="11" xml:id="chapter-745-div-745-l-22333">und ir beider jâr von solher zît,</l>
					<l n="12" xml:id="chapter-745-div-745-l-22334">zalt noch ze junc si beide ûf strît.</l>
					<l n="13" xml:id="chapter-745-div-745-l-22335">der heiden zem getouften sprach:</l>
					<l n="14" xml:id="chapter-745-div-745-l-22336">"nû geloube, helt, daz ich gesach</l>
					<l n="15" xml:id="chapter-745-div-745-l-22337">bî mînen zîten noch nie man,</l>
					<l n="16" xml:id="chapter-745-div-745-l-22338">der baz den prîs möhte hân,</l>
					<l n="17" xml:id="chapter-745-div-745-l-22339">den man in strîte sol bejagen.</l>
					<l n="18" xml:id="chapter-745-div-745-l-22340">nû ruoche, helt, mir beidiu sagen,</l>
					<l n="19" xml:id="chapter-745-div-745-l-22341">dînen namen und dînen art:</l>
					<l n="20" xml:id="chapter-745-div-745-l-22342">sôst wol bewendet her mîn vart."</l>
					<l n="21" xml:id="chapter-745-div-745-l-22343">dô sprach Herzeloiden sun:</l>
					<l n="22" xml:id="chapter-745-div-745-l-22344">"sol ich daz durch vorhte tuon,</l>
					<l n="23" xml:id="chapter-745-div-745-l-22345">sô endarf es niemen an mich gern,</l>
					<l n="24" xml:id="chapter-745-div-745-l-22346">sol ichs betwungenlîche wern."</l>
					<l n="25" xml:id="chapter-745-div-745-l-22347">der heiden von Tasmê</l>
					<l n="26" xml:id="chapter-745-div-745-l-22348">sprach: "ich wil mich nennenê</l>
					<l n="27" xml:id="chapter-745-div-745-l-22349">und lâ daz laster wesen mîn.</l>
					<l n="28" xml:id="chapter-745-div-745-l-22350">ich bin Feirefîz Anschevîn,</l>
					<l n="29" xml:id="chapter-745-div-745-l-22351">sô rîche wol, daz mîner hant</l>
					<l n="30" xml:id="chapter-745-div-745-l-22352">mit zinse dienet manec lant."</l>
				</div>
			</div>
			<div n="746" xml:id="chapter-746" type="chapter" data-level="1">
				<div xml:id="chapter-746-div-746" data-level="2">
					<l n="1" xml:id="chapter-746-div-746-l-22353">dô disiu rede von im geschach,</l>
					<l n="2" xml:id="chapter-746-div-746-l-22354">Parzivâl zem heiden sprach:</l>
					<l n="3" xml:id="chapter-746-div-746-l-22355">"wâ von sît ir ein Anschevîn?</l>
					<l n="4" xml:id="chapter-746-div-746-l-22356">Anschouwe ist von erbe mîn,</l>
					<l n="5" xml:id="chapter-746-div-746-l-22357">bürge, lant unde stete.</l>
					<l n="6" xml:id="chapter-746-div-746-l-22358">herre, ir sult durch mîne bete</l>
					<l n="7" xml:id="chapter-746-div-746-l-22359">einen andern namen kiesen.</l>
					<l n="8" xml:id="chapter-746-div-746-l-22360">solde ich mîn lant verliesen</l>
					<l n="9" xml:id="chapter-746-div-746-l-22361">und die werden stat Bêalzenân,</l>
					<l n="10" xml:id="chapter-746-div-746-l-22362">sô hetet ir mir gewalt getân.</l>
					<l n="11" xml:id="chapter-746-div-746-l-22363">ist unser deweder ein Anschevîn,</l>
					<l n="12" xml:id="chapter-746-div-746-l-22364">daz sol ich von arte sîn.</l>
					<l n="13" xml:id="chapter-746-div-746-l-22365">doch ist mir vür wâr gesaget,</l>
					<l n="14" xml:id="chapter-746-div-746-l-22366">daz ein helt unverzaget</l>
					<l n="15" xml:id="chapter-746-div-746-l-22367">wone in der heidenschaft,</l>
					<l n="16" xml:id="chapter-746-div-746-l-22368">der habe mit ritterlîcher kraft</l>
					<l n="17" xml:id="chapter-746-div-746-l-22369">minne und prîs behalden,</l>
					<l n="18" xml:id="chapter-746-div-746-l-22370">daz er muoz beider walden:</l>
					<l n="19" xml:id="chapter-746-div-746-l-22371">der ist ze bruoder mir benant.</l>
					<l n="20" xml:id="chapter-746-div-746-l-22372">si hânt in dâ vür prîs erkant."</l>
					<l n="21" xml:id="chapter-746-div-746-l-22373">aber sprach dô Parzivâl:</l>
					<l n="22" xml:id="chapter-746-div-746-l-22374">"herre, iuwers antlitzes mâl,</l>
					<l n="23" xml:id="chapter-746-div-746-l-22375">hete ich diu kuntlîche ersehen,</l>
					<l n="24" xml:id="chapter-746-div-746-l-22376">sô würde iu schier von mir verjehen,</l>
					<l n="25" xml:id="chapter-746-div-746-l-22377">als er mir kunt ist getân.</l>
					<l n="26" xml:id="chapter-746-div-746-l-22378">herre, welt irz an mich lân,</l>
					<l n="27" xml:id="chapter-746-div-746-l-22379">sô enblœzet iuwer houbet.</l>
					<l n="28" xml:id="chapter-746-div-746-l-22380">ob ir mirz geloubet,</l>
					<l n="29" xml:id="chapter-746-div-746-l-22381">mîn hant iuch strîtes gar verbirt,</l>
					<l n="30" xml:id="chapter-746-div-746-l-22382">unz ez anderstunt gewâpent wirt."</l>
				</div>
			</div>
			<div n="747" xml:id="chapter-747" type="chapter" data-level="1">
				<div xml:id="chapter-747-div-747" data-level="2">
					<l n="1" xml:id="chapter-747-div-747-l-22383">dô sprach der heidensche man:</l>
					<l n="2" xml:id="chapter-747-div-747-l-22384">"dîns strîtes ich wênec angest hân.</l>
					<l n="3" xml:id="chapter-747-div-747-l-22385">stüende ich gar blôz, sît ich hân swert,</l>
					<l n="4" xml:id="chapter-747-div-747-l-22386">dû wæres doch schumfentiure gewert,</l>
					<l n="5" xml:id="chapter-747-div-747-l-22387">sît dîn swert zebrosten ist.</l>
					<l n="6" xml:id="chapter-747-div-747-l-22388">al dîn werlîcher list</l>
					<l n="7" xml:id="chapter-747-div-747-l-22389">mac dich vor tôde niht bewarn,</l>
					<l n="8" xml:id="chapter-747-div-747-l-22390">ich enwelle dich anders gerne sparn.</l>
					<l n="9" xml:id="chapter-747-div-747-l-22391">ê dû begundes ringen,</l>
					<l n="10" xml:id="chapter-747-div-747-l-22392">mîn swert lieze ich klingen</l>
					<l n="11" xml:id="chapter-747-div-747-l-22393">beidiu durch îser und durch vel."</l>
					<l n="12" xml:id="chapter-747-div-747-l-22394">der heiden starc unde snel</l>
					<l n="13" xml:id="chapter-747-div-747-l-22395">tet manlîchen site schîn:</l>
					<l n="14" xml:id="chapter-747-div-747-l-22396">"diz swert sol unser deweders sîn."</l>
					<l n="15" xml:id="chapter-747-div-747-l-22397">ez warf der küene degen balt</l>
					<l n="16" xml:id="chapter-747-div-747-l-22398">verre von im in den walt.</l>
					<l n="17" xml:id="chapter-747-div-747-l-22399">er sprach: "sol nû hie strît ergên,</l>
					<l n="18" xml:id="chapter-747-div-747-l-22400">dâ muoz gelîchiu schanze stên."</l>
					<l n="19" xml:id="chapter-747-div-747-l-22401">dô sprach der rîche Feirefîz:</l>
					<l n="20" xml:id="chapter-747-div-747-l-22402">"helt, durch dîner zühte vlîz,</l>
					<l n="21" xml:id="chapter-747-div-747-l-22403">sît dû bruoder meges hân,</l>
					<l n="22" xml:id="chapter-747-div-747-l-22404">sô sage mir, wie ist er getân?</l>
					<l n="23" xml:id="chapter-747-div-747-l-22405">tuo mir sîn antlitze erkant,</l>
					<l n="24" xml:id="chapter-747-div-747-l-22406">wie dir sîn varwe sî genant."</l>
					<l n="25" xml:id="chapter-747-div-747-l-22407">dô sprach Herzeloiden kint:</l>
					<l n="26" xml:id="chapter-747-div-747-l-22408">"als ein geschriben permint</l>
					<l n="27" xml:id="chapter-747-div-747-l-22409">swarz und blanc her und dâ,</l>
					<l n="28" xml:id="chapter-747-div-747-l-22410">sus nande mir in Ekubâ."</l>
					<l n="29" xml:id="chapter-747-div-747-l-22411">der heiden sprach: "der bin ich."</l>
					<l n="30" xml:id="chapter-747-div-747-l-22412">si beide wênec dô sûmten sich,</l>
				</div>
			</div>
			<div n="748" xml:id="chapter-748" type="chapter" data-level="1">
				<div xml:id="chapter-748-div-748" data-level="2">
					<l n="1" xml:id="chapter-748-div-748-l-22413">ieweder sîn houbet schiere</l>
					<l n="2" xml:id="chapter-748-div-748-l-22414">von helme und von herseniere</l>
					<l n="3" xml:id="chapter-748-div-748-l-22415">enblôzte an der selben stunt.</l>
					<l n="4" xml:id="chapter-748-div-748-l-22416">Parzivâl vant hôhen vunt</l>
					<l n="5" xml:id="chapter-748-div-748-l-22417">und den liebesten, den er ie vant.</l>
					<l n="6" xml:id="chapter-748-div-748-l-22418">der heiden schiere wart erkant,</l>
					<l n="7" xml:id="chapter-748-div-748-l-22419">wande er truoc agelstern mâl.</l>
					<l n="8" xml:id="chapter-748-div-748-l-22420">Feirefîz und Parzivâl</l>
					<l n="9" xml:id="chapter-748-div-748-l-22421">mit kusse understuonden haz:</l>
					<l n="10" xml:id="chapter-748-div-748-l-22422">in zam ouch beiden vriuntschaft baz</l>
					<l n="11" xml:id="chapter-748-div-748-l-22423">dan gein ein ander herzen nît.</l>
					<l n="12" xml:id="chapter-748-div-748-l-22424">triuwe und liebe schiet ir strît.</l>
					<l n="13" xml:id="chapter-748-div-748-l-22425">der heiden dô mit vreuden sprach:</l>
					<l n="14" xml:id="chapter-748-div-748-l-22426">"ô wol mich, daz ich ie gesach</l>
					<l n="15" xml:id="chapter-748-div-748-l-22427">des werden Gahmuretes kint!</l>
					<l n="16" xml:id="chapter-748-div-748-l-22428">al mîne gote des gêret sint.</l>
					<l n="17" xml:id="chapter-748-div-748-l-22429">mîn gotinne Jûnô</l>
					<l n="18" xml:id="chapter-748-div-748-l-22430">dises prîses mac wol wesen vrô.</l>
					<l n="19" xml:id="chapter-748-div-748-l-22431">mîn kreftec got Jûpiter</l>
					<l n="20" xml:id="chapter-748-div-748-l-22432">dirre sælden was mîn wer.</l>
					<l n="21" xml:id="chapter-748-div-748-l-22433">gote und gotinne,</l>
					<l n="22" xml:id="chapter-748-div-748-l-22434">iuwer kraft ich immer minne.</l>
					<l n="23" xml:id="chapter-748-div-748-l-22435">gêrt sî des plânêten schîn,</l>
					<l n="24" xml:id="chapter-748-div-748-l-22436">dar inne diu reise mîn</l>
					<l n="25" xml:id="chapter-748-div-748-l-22437">nâch âventiure wart getân</l>
					<l n="26" xml:id="chapter-748-div-748-l-22438">gein dir, vorhtlîch süezer man,</l>
					<l n="27" xml:id="chapter-748-div-748-l-22439">daz mich von dîner hant gerou.</l>
					<l n="28" xml:id="chapter-748-div-748-l-22440">gêrt sî luft unde tou,</l>
					<l n="29" xml:id="chapter-748-div-748-l-22441">daz hiute morgen ûf mich reis.</l>
					<l n="30" xml:id="chapter-748-div-748-l-22442">minnen slüzzel kurteis,</l>
				</div>
			</div>
			<div n="749" xml:id="chapter-749" type="chapter" data-level="1">
				<div xml:id="chapter-749-div-749" data-level="2">
					<l n="1" xml:id="chapter-749-div-749-l-22443">ô wol diu wîp, diu dich suln sehen!</l>
					<l n="2" xml:id="chapter-749-div-749-l-22444">waz den doch sælden ist geschehen!"</l>
					<l n="3" xml:id="chapter-749-div-749-l-22445">"ir sprechet wol. ich spræche baz,</l>
					<l n="4" xml:id="chapter-749-div-749-l-22446">ob ich daz kunde, âne allen haz:</l>
					<l n="5" xml:id="chapter-749-div-749-l-22447">nû bin ich leider niht sô wîs,</l>
					<l n="6" xml:id="chapter-749-div-749-l-22448">des iuwer werdeclîcher prîs</l>
					<l n="7" xml:id="chapter-749-div-749-l-22449">mit worten mege gehœhet sîn.</l>
					<l n="8" xml:id="chapter-749-div-749-l-22450">got weiz aber wol den willen mîn:</l>
					<l n="9" xml:id="chapter-749-div-749-l-22451">swaz herze und ougen künste hânt</l>
					<l n="10" xml:id="chapter-749-div-749-l-22452">an mir, diu beidiu niht erlânt,</l>
					<l n="11" xml:id="chapter-749-div-749-l-22453">iuwer prîs saget vor, si volgent nâch.</l>
					<l n="12" xml:id="chapter-749-div-749-l-22454">daz nie von ritters hant geschach</l>
					<l n="13" xml:id="chapter-749-div-749-l-22455">mir grœzer nôt, vür wâr ichz weiz,</l>
					<l n="14" xml:id="chapter-749-div-749-l-22456">denne von iu" sprach der von Kanvoleiz.</l>
					<l n="15" xml:id="chapter-749-div-749-l-22457">dô sprach der rîche Feirefîz:</l>
					<l n="16" xml:id="chapter-749-div-749-l-22458">"Jûpiter hât sînen vlîz,</l>
					<l n="17" xml:id="chapter-749-div-749-l-22459">werder helt, geleget an dich.</l>
					<l n="18" xml:id="chapter-749-div-749-l-22460">dû solt niht mêre irzen mich:</l>
					<l n="19" xml:id="chapter-749-div-749-l-22461">wir heten beide doch einen vater."</l>
					<l n="20" xml:id="chapter-749-div-749-l-22462">mit bruoderlîchen triuwen bater,</l>
					<l n="21" xml:id="chapter-749-div-749-l-22463">daz er irzens in erlieze</l>
					<l n="22" xml:id="chapter-749-div-749-l-22464">und in duzenlîche hieze.</l>
					<l n="23" xml:id="chapter-749-div-749-l-22465">diu rede was Parzivâle leit.</l>
					<l n="24" xml:id="chapter-749-div-749-l-22466">der sprach: "bruoder, iuwer rîcheit</l>
					<l n="25" xml:id="chapter-749-div-749-l-22467">gelîcht wol dem bârucke sich,</l>
					<l n="26" xml:id="chapter-749-div-749-l-22468">sô sît ir elder ouch denne ich:</l>
					<l n="27" xml:id="chapter-749-div-749-l-22469">mîn jugent und mîn armuot</l>
					<l n="28" xml:id="chapter-749-div-749-l-22470">sol solher lôsheit sîn behuot,</l>
					<l n="29" xml:id="chapter-749-div-749-l-22471">daz ich iu duzen biete,</l>
					<l n="30" xml:id="chapter-749-div-749-l-22472">swenne ich mich zühte niete."</l>
				</div>
			</div>
			<div n="750" xml:id="chapter-750" type="chapter" data-level="1">
				<div xml:id="chapter-750-div-750" data-level="2">
					<l n="1" xml:id="chapter-750-div-750-l-22473">der von Tribalibot</l>
					<l n="2" xml:id="chapter-750-div-750-l-22474">Jûpiter sînen got</l>
					<l n="3" xml:id="chapter-750-div-750-l-22475">mit worten êrte manegen wîs.</l>
					<l n="4" xml:id="chapter-750-div-750-l-22476">er gap ouch vil hôhen prîs</l>
					<l n="5" xml:id="chapter-750-div-750-l-22477">sîner gotinne Jûnô,</l>
					<l n="6" xml:id="chapter-750-div-750-l-22478">daz si daz weter vuocte sô,</l>
					<l n="7" xml:id="chapter-750-div-750-l-22479">dâ mit er und al sîn her</l>
					<l n="8" xml:id="chapter-750-div-750-l-22480">gein dem lande ûf dem mer</l>
					<l n="9" xml:id="chapter-750-div-750-l-22481">lantveste nâmen,</l>
					<l n="10" xml:id="chapter-750-div-750-l-22482">dâ si zein ander quâmen.</l>
					<l n="11" xml:id="chapter-750-div-750-l-22483">anderstunt si nider sâzen,</l>
					<l n="12" xml:id="chapter-750-div-750-l-22484">die beide des niht vergâzen,</l>
					<l n="13" xml:id="chapter-750-div-750-l-22485">si enbüten ein ander êre.</l>
					<l n="14" xml:id="chapter-750-div-750-l-22486">der heiden sprach dô mêre:</l>
					<l n="15" xml:id="chapter-750-div-750-l-22487">"ich wil lâzen dir zwei rîchiu lant</l>
					<l n="16" xml:id="chapter-750-div-750-l-22488">dienstlîchen immer dîner hant,</l>
					<l n="17" xml:id="chapter-750-div-750-l-22489">diu mîn vater und der dîne erwarp,</l>
					<l n="18" xml:id="chapter-750-div-750-l-22490">dô der künec Isenhart erstarp,</l>
					<l n="19" xml:id="chapter-750-div-750-l-22491">Zazamanc und Azagouc.</l>
					<l n="20" xml:id="chapter-750-div-750-l-22492">sîn manheit dâ niemen trouc,</l>
					<l n="21" xml:id="chapter-750-div-750-l-22493">wan daz er liez verweiset mich.</l>
					<l n="22" xml:id="chapter-750-div-750-l-22494">gein mînem vater der gerich</l>
					<l n="23" xml:id="chapter-750-div-750-l-22495">ist mînhalp noch unverkorn.</l>
					<l n="24" xml:id="chapter-750-div-750-l-22496">sîn wîp, von der ich wart geborn,</l>
					<l n="25" xml:id="chapter-750-div-750-l-22497">durch minne ein sterben nâch im kôs,</l>
					<l n="26" xml:id="chapter-750-div-750-l-22498">dô si minne an im verlôs.</l>
					<l n="27" xml:id="chapter-750-div-750-l-22499">ich sæhe doch gerne den selben man:</l>
					<l n="28" xml:id="chapter-750-div-750-l-22500">mir ist ze wizzene getân.</l>
					<l n="29" xml:id="chapter-750-div-750-l-22501">daz nie bezzer ritter enwart.</l>
					<l n="30" xml:id="chapter-750-div-750-l-22502">nâch im ist kostenlîch mîn vart."</l>
				</div>
			</div>
			<div n="751" xml:id="chapter-751" type="chapter" data-level="1">
				<div xml:id="chapter-751-div-751" data-level="2">
					<l n="1" xml:id="chapter-751-div-751-l-22503">Parzivâl hin zim dô sprach:</l>
					<l n="2" xml:id="chapter-751-div-751-l-22504">"ich bin ouch, der in nie gesach.</l>
					<l n="3" xml:id="chapter-751-div-751-l-22505">man saget mir guotiu werc von im</l>
					<l n="4" xml:id="chapter-751-div-751-l-22506">(an maneger stat ich diu vernim),</l>
					<l n="5" xml:id="chapter-751-div-751-l-22507">daz er wol kunde in strîten</l>
					<l n="6" xml:id="chapter-751-div-751-l-22508">sînen prîs gewîten</l>
					<l n="7" xml:id="chapter-751-div-751-l-22509">und werdekeit gemachen hôch.</l>
					<l n="8" xml:id="chapter-751-div-751-l-22510">elliu missewende in vlôch.</l>
					<l n="9" xml:id="chapter-751-div-751-l-22511">er was wîben undertân:</l>
					<l n="10" xml:id="chapter-751-div-751-l-22512">ob die triuwe kunden hân,</l>
					<l n="11" xml:id="chapter-751-div-751-l-22513">si lôndens âne valschen list.</l>
					<l n="12" xml:id="chapter-751-div-751-l-22514">dâ von der touf noch gêret ist,</l>
					<l n="13" xml:id="chapter-751-div-751-l-22515">phlac er, triuwe âne wenken.</l>
					<l n="14" xml:id="chapter-751-div-751-l-22516">er kunde ouch wol verkrenken</l>
					<l n="15" xml:id="chapter-751-div-751-l-22517">alle valschlîche tât:</l>
					<l n="16" xml:id="chapter-751-div-751-l-22518">herzen stæte im gap den rât.</l>
					<l n="17" xml:id="chapter-751-div-751-l-22519">daz ruochten si mich wizzen lân,</l>
					<l n="18" xml:id="chapter-751-div-751-l-22520">den kündec was der selbe man,</l>
					<l n="19" xml:id="chapter-751-div-751-l-22521">den ir sô gerne sæhet.</l>
					<l n="20" xml:id="chapter-751-div-751-l-22522">ich wæne, ir prîses jæhet</l>
					<l n="21" xml:id="chapter-751-div-751-l-22523">im, ob er noch lebete,</l>
					<l n="22" xml:id="chapter-751-div-751-l-22524">wande er nâch prîse strebete.</l>
					<l n="23" xml:id="chapter-751-div-751-l-22525">sîn dienest twanc der wîbe lôn,</l>
					<l n="24" xml:id="chapter-751-div-751-l-22526">daz der künec Ipomidôn</l>
					<l n="25" xml:id="chapter-751-div-751-l-22527">gein im tjostierens phlac.</l>
					<l n="26" xml:id="chapter-751-div-751-l-22528">diu tjost ergienc vor Baldac:</l>
					<l n="27" xml:id="chapter-751-div-751-l-22529">dâ wart sîn werdeclîchez leben</l>
					<l n="28" xml:id="chapter-751-div-751-l-22530">durch minne an den rê gegeben.</l>
					<l n="29" xml:id="chapter-751-div-751-l-22531">wir hân in ze rehter tjost verlorn,</l>
					<l n="30" xml:id="chapter-751-div-751-l-22532">von dem wir beide sîn erborn."</l>
				</div>
			</div>
			<div n="752" xml:id="chapter-752" type="chapter" data-level="1">
				<div xml:id="chapter-752-div-752" data-level="2">
					<l n="1" xml:id="chapter-752-div-752-l-22533">"ouwê der unergezten nôt!"</l>
					<l n="2" xml:id="chapter-752-div-752-l-22534">sprach der heiden. "ist mîn vater tôt?</l>
					<l n="3" xml:id="chapter-752-div-752-l-22535">ich mac wol vreuden vlüste jehen</l>
					<l n="4" xml:id="chapter-752-div-752-l-22536">und vreuden vunt mit wârheit spehen.</l>
					<l n="5" xml:id="chapter-752-div-752-l-22537">ich hân an disen stunden</l>
					<l n="6" xml:id="chapter-752-div-752-l-22538">vreude verlorn und vreude vunden,</l>
					<l n="7" xml:id="chapter-752-div-752-l-22539">wil ich der wârheit grîfen zuo.</l>
					<l n="8" xml:id="chapter-752-div-752-l-22540">beidiu mîn vater und ouch dû</l>
					<l n="9" xml:id="chapter-752-div-752-l-22541">und ich, wir wâren gar al ein,</l>
					<l n="10" xml:id="chapter-752-div-752-l-22542">doch ez an drîen stücken schein.</l>
					<l n="11" xml:id="chapter-752-div-752-l-22543">swâ man siht den wîsen man,</l>
					<l n="12" xml:id="chapter-752-div-752-l-22544">der enzelt deheine sippe dan,</l>
					<l n="13" xml:id="chapter-752-div-752-l-22545">zwischen vater und des kinden,</l>
					<l n="14" xml:id="chapter-752-div-752-l-22546">wil er die wârheit vinden.</l>
					<l n="15" xml:id="chapter-752-div-752-l-22547">mit dir selben hâstû hie gestriten,</l>
					<l n="16" xml:id="chapter-752-div-752-l-22548">gein mir selben ich kom ûf strît geriten,</l>
					<l n="17" xml:id="chapter-752-div-752-l-22549">mich selben hete ich gerne erslagen.</l>
					<l n="18" xml:id="chapter-752-div-752-l-22550">dô enkundestû des niht verzagen,</l>
					<l n="19" xml:id="chapter-752-div-752-l-22551">dû enwertes mir mîn selbes lîp.</l>
					<l n="20" xml:id="chapter-752-div-752-l-22552">Jûpiter, diz wunder schrîp:</l>
					<l n="21" xml:id="chapter-752-div-752-l-22553">dîn kraft tet uns helfe kunt,</l>
					<l n="22" xml:id="chapter-752-div-752-l-22554">daz si unser sterben understuont."</l>
					<l n="23" xml:id="chapter-752-div-752-l-22555">er lachte und weinde tougen.</l>
					<l n="24" xml:id="chapter-752-div-752-l-22556">sîniu heidenschiu ougen</l>
					<l n="25" xml:id="chapter-752-div-752-l-22557">begunden wazzer rêren</l>
					<l n="26" xml:id="chapter-752-div-752-l-22558">al nâch des toufes êren.</l>
					<l n="27" xml:id="chapter-752-div-752-l-22559">der touf sol lêren triuwe,</l>
					<l n="28" xml:id="chapter-752-div-752-l-22560">sît unser ê diu niuwe</l>
					<l n="29" xml:id="chapter-752-div-752-l-22561">nâch Kriste wart genennet:</l>
					<l n="30" xml:id="chapter-752-div-752-l-22562">an Kriste ist triuwe erkennet.</l>
				</div>
			</div>
			<div n="753" xml:id="chapter-753" type="chapter" data-level="1">
				<div xml:id="chapter-753-div-753" data-level="2">
					<l n="1" xml:id="chapter-753-div-753-l-22563">der heiden sprach, ich sage iu wie:</l>
					<l n="2" xml:id="chapter-753-div-753-l-22564">"wir suln niht langer sitzen hie.</l>
					<l n="3" xml:id="chapter-753-div-753-l-22565">rît mit mir niht ze verre.</l>
					<l n="4" xml:id="chapter-753-div-753-l-22566">loschieren ûf dirre terre</l>
					<l n="5" xml:id="chapter-753-div-753-l-22567">durch dîn schouwen von dem mer</l>
					<l n="6" xml:id="chapter-753-div-753-l-22568">heize ichz rîcheste her,</l>
					<l n="7" xml:id="chapter-753-div-753-l-22569">den Jûnô ie gap segels luft.</l>
					<l n="8" xml:id="chapter-753-div-753-l-22570">mit wârheit âne triegens guft</l>
					<l n="9" xml:id="chapter-753-div-753-l-22571">zeige ich dir manegen werden man,</l>
					<l n="10" xml:id="chapter-753-div-753-l-22572">der mir ist dienstes undertân.</l>
					<l n="11" xml:id="chapter-753-div-753-l-22573">dâ soltû rîten hin mit mir."</l>
					<l n="12" xml:id="chapter-753-div-753-l-22574">Parzivâl sprach zim: "sît ir</l>
					<l n="13" xml:id="chapter-753-div-753-l-22575">sô gewaldec iuwer liute,</l>
					<l n="14" xml:id="chapter-753-div-753-l-22576">daz si iuwer bîten hiute</l>
					<l n="15" xml:id="chapter-753-div-753-l-22577">und al die wîle ir von in sît?"</l>
					<l n="16" xml:id="chapter-753-div-753-l-22578">der heiden sprach: "âne strît.</l>
					<l n="17" xml:id="chapter-753-div-753-l-22579">wære ich von in halbez jâr,</l>
					<l n="18" xml:id="chapter-753-div-753-l-22580">mîn biten rîche und arme gar:</l>
					<l n="19" xml:id="chapter-753-div-753-l-22581">si engetorsten ninder kêren.</l>
					<l n="20" xml:id="chapter-753-div-753-l-22582">gespîset wol nâch êren</l>
					<l n="21" xml:id="chapter-753-div-753-l-22583">sint al ir schif in der habe:</l>
					<l n="22" xml:id="chapter-753-div-753-l-22584">ors noch man niht dorften drabe,</l>
					<l n="23" xml:id="chapter-753-div-753-l-22585">ez enwære durch fontâne</l>
					<l n="24" xml:id="chapter-753-div-753-l-22586">und durch den luft gein dem plâne."</l>
					<l n="25" xml:id="chapter-753-div-753-l-22587">Parzivâl zem bruoder sîn</l>
					<l n="26" xml:id="chapter-753-div-753-l-22588">sprach: "sô sult ir vrouwen schîn</l>
					<l n="27" xml:id="chapter-753-div-753-l-22589">sehen und grôze wünne,</l>
					<l n="28" xml:id="chapter-753-div-753-l-22590">von mînem werden künne</l>
					<l n="29" xml:id="chapter-753-div-753-l-22591">manegen ritter kurtois.</l>
					<l n="30" xml:id="chapter-753-div-753-l-22592">Artûs der Bertenois</l>
				</div>
			</div>
			<div n="754" xml:id="chapter-754" type="chapter" data-level="1">
				<div xml:id="chapter-754-div-754" data-level="2">
					<l n="1" xml:id="chapter-754-div-754-l-22593">liget hie bî mit werder diet,</l>
					<l n="2" xml:id="chapter-754-div-754-l-22594">von den ich mich hiute schiet,</l>
					<l n="3" xml:id="chapter-754-div-754-l-22595">mit grôzer minneclîcher schar.</l>
					<l n="4" xml:id="chapter-754-div-754-l-22596">wir sehen dâ vrouwen wol gevar."</l>
					<l n="5" xml:id="chapter-754-div-754-l-22597">dô der heiden hôrte nennen wîp</l>
					<l n="6" xml:id="chapter-754-div-754-l-22598">(diu wâren et sîn selbes lîp),</l>
					<l n="7" xml:id="chapter-754-div-754-l-22599">er sprach: "dâ vüere mich hin mit dir.</l>
					<l n="8" xml:id="chapter-754-div-754-l-22600">dar zuo soltû sagen mir</l>
					<l n="9" xml:id="chapter-754-div-754-l-22601">mære, der ich dich vrâge.</l>
					<l n="10" xml:id="chapter-754-div-754-l-22602">sehe wir unser mâge,</l>
					<l n="11" xml:id="chapter-754-div-754-l-22603">sô wir z Artûse komen?</l>
					<l n="12" xml:id="chapter-754-div-754-l-22604">von des vuore ich hân vernomen,</l>
					<l n="13" xml:id="chapter-754-div-754-l-22605">daz er sî prîses rîche</l>
					<l n="14" xml:id="chapter-754-div-754-l-22606">und er var ouch werdeclîche."</l>
					<l n="15" xml:id="chapter-754-div-754-l-22607">dô sprach aber Parzivâl:</l>
					<l n="16" xml:id="chapter-754-div-754-l-22608">"wir sehen dâ vrouwen lieht gemâl.</l>
					<l n="17" xml:id="chapter-754-div-754-l-22609">sich feilieret niht unser vart:</l>
					<l n="18" xml:id="chapter-754-div-754-l-22610">wir vinden unsern rehten art,</l>
					<l n="19" xml:id="chapter-754-div-754-l-22611">liute, von den wir sîn erborn,</l>
					<l n="20" xml:id="chapter-754-div-754-l-22612">etslîches houbet zer krône erkorn."</l>
					<l n="21" xml:id="chapter-754-div-754-l-22613">ir deweder dô niht langer saz.</l>
					<l n="22" xml:id="chapter-754-div-754-l-22614">Parzivâl des niht vergaz,</l>
					<l n="23" xml:id="chapter-754-div-754-l-22615">er enholte sînes bruoder swert:</l>
					<l n="24" xml:id="chapter-754-div-754-l-22616">daz stiez er dem degen wert</l>
					<l n="25" xml:id="chapter-754-div-754-l-22617">wider in die scheiden.</l>
					<l n="26" xml:id="chapter-754-div-754-l-22618">dâ wart von in beiden</l>
					<l n="27" xml:id="chapter-754-div-754-l-22619">zornlîcher haz vermiten</l>
					<l n="28" xml:id="chapter-754-div-754-l-22620">und geselleclîche dan geriten.</l>
					<l n="29" xml:id="chapter-754-div-754-l-22621">ê si z Artûse wâren komen,</l>
					<l n="30" xml:id="chapter-754-div-754-l-22622">dâ was ouch mære von in vernomen.</l>
				</div>
			</div>
			<div n="755" xml:id="chapter-755" type="chapter" data-level="1">
				<div xml:id="chapter-755-div-755" data-level="2">
					<l n="1" xml:id="chapter-755-div-755-l-22623">dô was bî dem selben tage</l>
					<l n="2" xml:id="chapter-755-div-755-l-22624">über al daz her gemeiniu klage,</l>
					<l n="3" xml:id="chapter-755-div-755-l-22625">daz Parzivâl der werde man</l>
					<l n="4" xml:id="chapter-755-div-755-l-22626">von in was gescheiden dan.</l>
					<l n="5" xml:id="chapter-755-div-755-l-22627">Artûs mit râte sich bewac,</l>
					<l n="6" xml:id="chapter-755-div-755-l-22628">daz er unz an den ahten tac</l>
					<l n="7" xml:id="chapter-755-div-755-l-22629">Parzivâles dâ wolde bîten</l>
					<l n="8" xml:id="chapter-755-div-755-l-22630">und von der stat niht rîten.</l>
					<l n="9" xml:id="chapter-755-div-755-l-22631">Gramoflanzes her was ouch komen:</l>
					<l n="10" xml:id="chapter-755-div-755-l-22632">dem was manec wîter rinc genomen,</l>
					<l n="11" xml:id="chapter-755-div-755-l-22633">mit zelten wol gezieret.</l>
					<l n="12" xml:id="chapter-755-div-755-l-22634">dâ was geloschieret</l>
					<l n="13" xml:id="chapter-755-div-755-l-22635">den stolzen werden liuten.</l>
					<l n="14" xml:id="chapter-755-div-755-l-22636">man möhtez den vier briuten</l>
					<l n="15" xml:id="chapter-755-div-755-l-22637">niht baz erbieten mit vreude siten.</l>
					<l n="16" xml:id="chapter-755-div-755-l-22638">von Schastel Marveile geriten</l>
					<l n="17" xml:id="chapter-755-div-755-l-22639">kom ein man zer selben zît,</l>
					<l n="18" xml:id="chapter-755-div-755-l-22640">der sagete alsus: ez wære ein strît</l>
					<l n="19" xml:id="chapter-755-div-755-l-22641">ûf dem warthûs in der sûl gesehen,</l>
					<l n="20" xml:id="chapter-755-div-755-l-22642">"swaz ie mit swerten wære geschehen,</l>
					<l n="21" xml:id="chapter-755-div-755-l-22643">daz ist gein disem strîte ein niht."</l>
					<l n="22" xml:id="chapter-755-div-755-l-22644">vor Gâwân er des mæres giht,</l>
					<l n="23" xml:id="chapter-755-div-755-l-22645">dâ er bî Artûse saz.</l>
					<l n="24" xml:id="chapter-755-div-755-l-22646">manec ritter dâ mit rede maz,</l>
					<l n="25" xml:id="chapter-755-div-755-l-22647">von wem der strît dâ wære getân.</l>
					<l n="26" xml:id="chapter-755-div-755-l-22648">Artûs der künec sprach dô sân:</l>
					<l n="27" xml:id="chapter-755-div-755-l-22649">"den strît ich einhalp wol weiz:</l>
					<l n="28" xml:id="chapter-755-div-755-l-22650">in streit mîn neve von Kanvoleiz,</l>
					<l n="29" xml:id="chapter-755-div-755-l-22651">der von uns schiet hiute vruo."</l>
					<l n="30" xml:id="chapter-755-div-755-l-22652">dô riten ouch dise zwêne zuo</l>
				</div>
			</div>
			<div n="756" xml:id="chapter-756" type="chapter" data-level="1">
				<div xml:id="chapter-756-div-756" data-level="2">
					<l n="1" xml:id="chapter-756-div-756-l-22653">wol nâch strîtes êre.</l>
					<l n="2" xml:id="chapter-756-div-756-l-22654">helme und ir schilte sêre</l>
					<l n="3" xml:id="chapter-756-div-756-l-22655">wâren mit swerten an gerant.</l>
					<l n="4" xml:id="chapter-756-div-756-l-22656">ieweder wol gelêrte hant</l>
					<l n="5" xml:id="chapter-756-div-756-l-22657">truoc, der diu strîtes mâl entwarf.</l>
					<l n="6" xml:id="chapter-756-div-756-l-22658">in strîte man ouch kunst bedarf.</l>
					<l n="7" xml:id="chapter-756-div-756-l-22659">bî Artûse ringe hin</l>
					<l n="8" xml:id="chapter-756-div-756-l-22660">si riten. dâ wart vil nâch in</l>
					<l n="9" xml:id="chapter-756-div-756-l-22661">geschouwet, dâ der heiden reit:</l>
					<l n="10" xml:id="chapter-756-div-756-l-22662">der vuorte et solhe rîcheit.</l>
					<l n="11" xml:id="chapter-756-div-756-l-22663">wol beherberget was daz velt.</l>
					<l n="12" xml:id="chapter-756-div-756-l-22664">si kêrten vür daz hôchgezelt</l>
					<l n="13" xml:id="chapter-756-div-756-l-22665">an Gâwânes ringe.</l>
					<l n="14" xml:id="chapter-756-div-756-l-22666">ob man si iht innen bringe,</l>
					<l n="15" xml:id="chapter-756-div-756-l-22667">daz man si gerne sæhe?</l>
					<l n="16" xml:id="chapter-756-div-756-l-22668">ich wæne, daz dâ geschæhe.</l>
					<l n="17" xml:id="chapter-756-div-756-l-22669">Gâwân kom snellîche nâch,</l>
					<l n="18" xml:id="chapter-756-div-756-l-22670">wande er vor Artûse sach,</l>
					<l n="19" xml:id="chapter-756-div-756-l-22671">daz si gein sînem gezelte riten.</l>
					<l n="20" xml:id="chapter-756-div-756-l-22672">der emphienc si dâ mit vreude siten.</l>
					<l n="21" xml:id="chapter-756-div-756-l-22673">si hetenz harnas dennoch an:</l>
					<l n="22" xml:id="chapter-756-div-756-l-22674">Gâwân der hövesche man</l>
					<l n="23" xml:id="chapter-756-div-756-l-22675">hiez si entwâpen schiere.</l>
					<l n="24" xml:id="chapter-756-div-756-l-22676">ezidemôn dem tiere</l>
					<l n="25" xml:id="chapter-756-div-756-l-22677">was geteilet mite der strît.</l>
					<l n="26" xml:id="chapter-756-div-756-l-22678">der heiden truoc ein kursît,</l>
					<l n="27" xml:id="chapter-756-div-756-l-22679">dem was von slegen ouch worden wê:</l>
					<l n="28" xml:id="chapter-756-div-756-l-22680">daz was ein sârantasmê,</l>
					<l n="29" xml:id="chapter-756-div-756-l-22681">dar an stuont manec tiure stein.</l>
					<l n="30" xml:id="chapter-756-div-756-l-22682">dar unde ein wâpenroc erschein,</l>
				</div>
			</div>
			<div n="757" xml:id="chapter-757" type="chapter" data-level="1">
				<div xml:id="chapter-757-div-757" data-level="2">
					<l n="1" xml:id="chapter-757-div-757-l-22683">rûch gebildet, snêvar.</l>
					<l n="2" xml:id="chapter-757-div-757-l-22684">dar an stuont her unde dar</l>
					<l n="3" xml:id="chapter-757-div-757-l-22685">tiure steine gein ein ander.</l>
					<l n="4" xml:id="chapter-757-div-757-l-22686">die würme salamander</l>
					<l n="5" xml:id="chapter-757-div-757-l-22687">in worhten in dem viure.</l>
					<l n="6" xml:id="chapter-757-div-757-l-22688">si liez in âventiure</l>
					<l n="7" xml:id="chapter-757-div-757-l-22689">ir minne, ir lant und ir lîp,</l>
					<l n="8" xml:id="chapter-757-div-757-l-22690">diu dise zimierde im gap, ein wîp.</l>
					<l n="9" xml:id="chapter-757-div-757-l-22691">er leiste ouch gerne ir gebot</l>
					<l n="10" xml:id="chapter-757-div-757-l-22692">beidiu in vreude und in nôt,</l>
					<l n="11" xml:id="chapter-757-div-757-l-22693">der künegîn Sekundillen.</l>
					<l n="12" xml:id="chapter-757-div-757-l-22694">ez was ir herzen wille,</l>
					<l n="13" xml:id="chapter-757-div-757-l-22695">daz si im gap ir rîcheit:</l>
					<l n="14" xml:id="chapter-757-div-757-l-22696">sîn hôher prîs ir minne erstreit.</l>
					<l n="15" xml:id="chapter-757-div-757-l-22697">Gâwân bat des nemen war,</l>
					<l n="16" xml:id="chapter-757-div-757-l-22698">daz diu zimierde wol gevar</l>
					<l n="17" xml:id="chapter-757-div-757-l-22699">iender würde verrucket</l>
					<l n="18" xml:id="chapter-757-div-757-l-22700">oder iht dar von gezucket,</l>
					<l n="19" xml:id="chapter-757-div-757-l-22701">kursît, helm oder schilt.</l>
					<l n="20" xml:id="chapter-757-div-757-l-22702">es hete ein armez wîp bevilt</l>
					<l n="21" xml:id="chapter-757-div-757-l-22703">an dem wâpenrocke al eine:</l>
					<l n="22" xml:id="chapter-757-div-757-l-22704">sô tiure wâren die steine</l>
					<l n="23" xml:id="chapter-757-div-757-l-22705">an den stücken allen vieren.</l>
					<l n="24" xml:id="chapter-757-div-757-l-22706">hôch minne kan wol zieren,</l>
					<l n="25" xml:id="chapter-757-div-757-l-22707">swâ rîcheit bî dem willen ist</l>
					<l n="26" xml:id="chapter-757-div-757-l-22708">und ander werdeclîcher list.</l>
					<l n="27" xml:id="chapter-757-div-757-l-22709">der stolze rîche Feirefîz</l>
					<l n="28" xml:id="chapter-757-div-757-l-22710">truoc mit dienste grôzen vlîz</l>
					<l n="29" xml:id="chapter-757-div-757-l-22711">nâch wîbe hulde: umme daz</l>
					<l n="30" xml:id="chapter-757-div-757-l-22712">einiu ir lônes im niht vergaz.</l>
				</div>
			</div>
			<div n="758" xml:id="chapter-758" type="chapter" data-level="1">
				<div xml:id="chapter-758-div-758" data-level="2">
					<l n="1" xml:id="chapter-758-div-758-l-22713">daz harnas was von in getân.</l>
					<l n="2" xml:id="chapter-758-div-758-l-22714">dô schouten disen bunten man</l>
					<l n="3" xml:id="chapter-758-div-758-l-22715">alle, die wunders kunden jehen,</l>
					<l n="4" xml:id="chapter-758-div-758-l-22716">die mohtenz dâ mit wârheit spehen:</l>
					<l n="5" xml:id="chapter-758-div-758-l-22717">Feirefîz truoc vremdiu mâl.</l>
					<l n="6" xml:id="chapter-758-div-758-l-22718">Gâwân sprach ze Parzivâl:</l>
					<l n="7" xml:id="chapter-758-div-758-l-22719">"neve, tuo den gesellen dîn</l>
					<l n="8" xml:id="chapter-758-div-758-l-22720">mir kunt. er treget sô wæhen schîn,</l>
					<l n="9" xml:id="chapter-758-div-758-l-22721">dem ich gelîchez nie gesach."</l>
					<l n="10" xml:id="chapter-758-div-758-l-22722">Parzivâl ze sînem wirte sprach:</l>
					<l n="11" xml:id="chapter-758-div-758-l-22723">"bin ich dîn mâc, daz ist ouch er:</l>
					<l n="12" xml:id="chapter-758-div-758-l-22724">des sî Gahmuret dîn wer.</l>
					<l n="13" xml:id="chapter-758-div-758-l-22725">diz ist der künec von Zazamanc.</l>
					<l n="14" xml:id="chapter-758-div-758-l-22726">mîn vater dort mit prîse erranc</l>
					<l n="15" xml:id="chapter-758-div-758-l-22727">Belakânen, diu disen ritter truoc."</l>
					<l n="16" xml:id="chapter-758-div-758-l-22728">Gâwân den heiden dô genuoc</l>
					<l n="17" xml:id="chapter-758-div-758-l-22729">kuste. der rîche Feirefîz</l>
					<l n="18" xml:id="chapter-758-div-758-l-22730">was beidiu swarz unde wîz</l>
					<l n="19" xml:id="chapter-758-div-758-l-22731">über al sîn vel, wan daz der munt</l>
					<l n="20" xml:id="chapter-758-div-758-l-22732">gein halbem zil tet rœte kunt.</l>
					<l n="21" xml:id="chapter-758-div-758-l-22733">man brâhte in beiden samt gewant,</l>
					<l n="22" xml:id="chapter-758-div-758-l-22734">daz was vür tiure koste erkant:</l>
					<l n="23" xml:id="chapter-758-div-758-l-22735">ûz Gâwâns kamern truoc manz dar.</l>
					<l n="24" xml:id="chapter-758-div-758-l-22736">dô kômen vrouwen lieht gevar.</l>
					<l n="25" xml:id="chapter-758-div-758-l-22737">diu herzogîn liez Kundrîê</l>
					<l n="26" xml:id="chapter-758-div-758-l-22738">und Sangîven küssen ê,</l>
					<l n="27" xml:id="chapter-758-div-758-l-22739">si selbe und Arnîve in dô</l>
					<l n="28" xml:id="chapter-758-div-758-l-22740">kusten: Feirefîz was vrô,</l>
					<l n="29" xml:id="chapter-758-div-758-l-22741">daz er sô klâre vrouwen sach.</l>
					<l n="30" xml:id="chapter-758-div-758-l-22742">ich wæne, im liebe dran geschach.</l>
				</div>
			</div>
			<div n="759" xml:id="chapter-759" type="chapter" data-level="1">
				<div xml:id="chapter-759-div-759" data-level="2">
					<l n="1" xml:id="chapter-759-div-759-l-22743">Gâwân ze Parzivâle sprach:</l>
					<l n="2" xml:id="chapter-759-div-759-l-22744">"neve, dîn niuwez ungemach</l>
					<l n="3" xml:id="chapter-759-div-759-l-22745">saget mir dîn helm und ouch der schilt.</l>
					<l n="4" xml:id="chapter-759-div-759-l-22746">iust beiden strîtes mite gespilt,</l>
					<l n="5" xml:id="chapter-759-div-759-l-22747">dir und dem bruoder dîn:</l>
					<l n="6" xml:id="chapter-759-div-759-l-22748">gein wem erholtet ir disen pîn?"</l>
					<l n="7" xml:id="chapter-759-div-759-l-22749">"ez wart nie herter strît erkant"</l>
					<l n="8" xml:id="chapter-759-div-759-l-22750">sprach Parzivâl. "mîns bruoder hant</l>
					<l n="9" xml:id="chapter-759-div-759-l-22751">twanc mich wer in grôzer nôt.</l>
					<l n="10" xml:id="chapter-759-div-759-l-22752">wer ist ein segen vür den tôt.</l>
					<l n="11" xml:id="chapter-759-div-759-l-22753">ûf disen heimlîchen gast</l>
					<l n="12" xml:id="chapter-759-div-759-l-22754">von slage mîn starkez swert zebrast.</l>
					<l n="13" xml:id="chapter-759-div-759-l-22755">dô tet er kranker vorhte schîn:</l>
					<l n="14" xml:id="chapter-759-div-759-l-22756">er warf verre ûz der hant daz sîn.</l>
					<l n="15" xml:id="chapter-759-div-759-l-22757">er vorhte et an mir sünde,</l>
					<l n="16" xml:id="chapter-759-div-759-l-22758">ê wir gerechenten ze künde.</l>
					<l n="17" xml:id="chapter-759-div-759-l-22759">nû hân ich sîne hulde wol,</l>
					<l n="18" xml:id="chapter-759-div-759-l-22760">die ich mit dienste gerne erhol."</l>
					<l n="19" xml:id="chapter-759-div-759-l-22761">Gâwân sprach: "mir wart gesaget</l>
					<l n="20" xml:id="chapter-759-div-759-l-22762">von einem strîte unverzaget.</l>
					<l n="21" xml:id="chapter-759-div-759-l-22763">ûf Schastel Marveile man siht,</l>
					<l n="22" xml:id="chapter-759-div-759-l-22764">swaz inner sehs mîlen geschiht,</l>
					<l n="23" xml:id="chapter-759-div-759-l-22765">in der sûl ûf mînem warthûs.</l>
					<l n="24" xml:id="chapter-759-div-759-l-22766">dô sprach mîn œheim Artûs,</l>
					<l n="25" xml:id="chapter-759-div-759-l-22767">der dâ strite des selben mâls,</l>
					<l n="26" xml:id="chapter-759-div-759-l-22768">daz wærestû, neve von Kingrivâls.</l>
					<l n="27" xml:id="chapter-759-div-759-l-22769">dû hâs diu wâren mære brâht:</l>
					<l n="28" xml:id="chapter-759-div-759-l-22770">dir was des strîtes doch vor gedâht.</l>
					<l n="29" xml:id="chapter-759-div-759-l-22771">nû geloube mir, daz ich dir sage:</l>
					<l n="30" xml:id="chapter-759-div-759-l-22772">dîn wære gebiten hie aht tage</l>
				</div>
			</div>
			<div n="760" xml:id="chapter-760" type="chapter" data-level="1">
				<div xml:id="chapter-760-div-760" data-level="2">
					<l n="1" xml:id="chapter-760-div-760-l-22773">mit grôzer rîcher hôchgezît.</l>
					<l n="2" xml:id="chapter-760-div-760-l-22774">mich müet iuwer beider strît:</l>
					<l n="3" xml:id="chapter-760-div-760-l-22775">dâ sult ir bî mir ruowen nâch.</l>
					<l n="4" xml:id="chapter-760-div-760-l-22776">sît aber strît von iu geschach,</l>
					<l n="5" xml:id="chapter-760-div-760-l-22777">ir erkennet ein ander deste baz.</l>
					<l n="6" xml:id="chapter-760-div-760-l-22778">nû kieset vriuntschaft vür den haz."</l>
					<l n="7" xml:id="chapter-760-div-760-l-22779">Gâwân des âbents az deste ê,</l>
					<l n="8" xml:id="chapter-760-div-760-l-22780">daz sîn neve von Tasmê,</l>
					<l n="9" xml:id="chapter-760-div-760-l-22781">Feirefîz Anschevîn,</l>
					<l n="10" xml:id="chapter-760-div-760-l-22782">dennoch vaste und der bruoder sîn.</l>
					<l n="11" xml:id="chapter-760-div-760-l-22783">matraze dicke und lanc,</l>
					<l n="12" xml:id="chapter-760-div-760-l-22784">der wart ein wîter ummevanc.</l>
					<l n="13" xml:id="chapter-760-div-760-l-22785">kultern maneger künne</l>
					<l n="14" xml:id="chapter-760-div-760-l-22786">von palmâte niht ze dünne</l>
					<l n="15" xml:id="chapter-760-div-760-l-22787">wurden dô der matraze dach.</l>
					<l n="16" xml:id="chapter-760-div-760-l-22788">tiuren phelle man drûf gesteppet sach,</l>
					<l n="17" xml:id="chapter-760-div-760-l-22789">beidiu lanc unde breit.</l>
					<l n="18" xml:id="chapter-760-div-760-l-22790">diu Klinschores rîcheit</l>
					<l n="19" xml:id="chapter-760-div-760-l-22791">wart dâ ze schouwen vür getragen.</l>
					<l n="20" xml:id="chapter-760-div-760-l-22792">dô sluoc man ûf, sus hôrte ich sagen,</l>
					<l n="21" xml:id="chapter-760-div-760-l-22793">von phelle vier ruclachen</l>
					<l n="22" xml:id="chapter-760-div-760-l-22794">mit rîlîchen sachen,</l>
					<l n="23" xml:id="chapter-760-div-760-l-22795">gein ein ander viersîte,</l>
					<l n="24" xml:id="chapter-760-div-760-l-22796">dar unde senfte plûmîte,</l>
					<l n="25" xml:id="chapter-760-div-760-l-22797">mit kultern verdecket,</l>
					<l n="26" xml:id="chapter-760-div-760-l-22798">ruclachen dar über gestecket.</l>
					<l n="27" xml:id="chapter-760-div-760-l-22799">der rinc begreif sô wît ein velt,</l>
					<l n="28" xml:id="chapter-760-div-760-l-22800">dâ wæren gestanden sehs gezelt</l>
					<l n="29" xml:id="chapter-760-div-760-l-22801">âne gedrenge der snüere.</l>
					<l n="30" xml:id="chapter-760-div-760-l-22802">unbescheidenlîche ich vüere,</l>
				</div>
			</div>
			<div n="761" xml:id="chapter-761" type="chapter" data-level="1">
				<div xml:id="chapter-761-div-761" data-level="2">
					<l n="1" xml:id="chapter-761-div-761-l-22803">wolde ich die âventiure vürbaz lân.</l>
					<l n="2" xml:id="chapter-761-div-761-l-22804">dô enbôt mîn her Gâwân</l>
					<l n="3" xml:id="chapter-761-div-761-l-22805">ze hove Artûse mære,</l>
					<l n="4" xml:id="chapter-761-div-761-l-22806">wer dâ komen wære:</l>
					<l n="5" xml:id="chapter-761-div-761-l-22807">der rîche heiden wære dâ,</l>
					<l n="6" xml:id="chapter-761-div-761-l-22808">den diu heidenîn Ekubâ</l>
					<l n="7" xml:id="chapter-761-div-761-l-22809">sô prîste bî dem Plimizôl.</l>
					<l n="8" xml:id="chapter-761-div-761-l-22810">Jofreit fîz îdôl</l>
					<l n="9" xml:id="chapter-761-div-761-l-22811">Artûs daz mære sagete,</l>
					<l n="10" xml:id="chapter-761-div-761-l-22812">des er vreude vil bejagete.</l>
					<l n="11" xml:id="chapter-761-div-761-l-22813">Jofreit bat in ezzen vruo</l>
					<l n="12" xml:id="chapter-761-div-761-l-22814">und klârlîche grîfen zuo</l>
					<l n="13" xml:id="chapter-761-div-761-l-22815">mit rittern und mit vrouwen schar</l>
					<l n="14" xml:id="chapter-761-div-761-l-22816">und höveschlîche komen dar,</l>
					<l n="15" xml:id="chapter-761-div-761-l-22817">daz siz sô ane geviengen</l>
					<l n="16" xml:id="chapter-761-div-761-l-22818">und werdeclîche emphiengen</l>
					<l n="17" xml:id="chapter-761-div-761-l-22819">des stolzen Gahmuretes kint.</l>
					<l n="18" xml:id="chapter-761-div-761-l-22820">"swaz hie werder liute sint,</l>
					<l n="19" xml:id="chapter-761-div-761-l-22821">die bringe ich" sprach der Bertenois.</l>
					<l n="20" xml:id="chapter-761-div-761-l-22822">Jofreit sprach: "erst sô kurtois,</l>
					<l n="21" xml:id="chapter-761-div-761-l-22823">ir muget in alle gerne sehen,</l>
					<l n="22" xml:id="chapter-761-div-761-l-22824">wan ir sult wunder an im spehen:</l>
					<l n="23" xml:id="chapter-761-div-761-l-22825">er vert ûz grôzer rîcheit.</l>
					<l n="24" xml:id="chapter-761-div-761-l-22826">sîniu wâpenlîchiu kleit</l>
					<l n="25" xml:id="chapter-761-div-761-l-22827">niemen vergelten möhte.</l>
					<l n="26" xml:id="chapter-761-div-761-l-22828">deheiner hant daz töhte:</l>
					<l n="27" xml:id="chapter-761-div-761-l-22829">Löver, Bertâne, Engellant,</l>
					<l n="28" xml:id="chapter-761-div-761-l-22830">von Pârîs unz an Wîzsant,</l>
					<l n="29" xml:id="chapter-761-div-761-l-22831">der dâ gein legete al die terre,</l>
					<l n="30" xml:id="chapter-761-div-761-l-22832">ez wære dem gelte verre."</l>
				</div>
			</div>
			<div n="762" xml:id="chapter-762" type="chapter" data-level="1">
				<div xml:id="chapter-762-div-762" data-level="2">
					<l n="1" xml:id="chapter-762-div-762-l-22833">Jofreit was wider komen.</l>
					<l n="2" xml:id="chapter-762-div-762-l-22834">von dem hete Artûs vernomen,</l>
					<l n="3" xml:id="chapter-762-div-762-l-22835">wie er werben solde,</l>
					<l n="4" xml:id="chapter-762-div-762-l-22836">ob er emphâhen wolde</l>
					<l n="5" xml:id="chapter-762-div-762-l-22837">sînen neven, den heiden.</l>
					<l n="6" xml:id="chapter-762-div-762-l-22838">daz sitzen wart bescheiden</l>
					<l n="7" xml:id="chapter-762-div-762-l-22839">an Gâwânes ringe.</l>
					<l n="8" xml:id="chapter-762-div-762-l-22840">mit höveschlîchem dinge</l>
					<l n="9" xml:id="chapter-762-div-762-l-22841">diu massenîe der herzogin</l>
					<l n="10" xml:id="chapter-762-div-762-l-22842">und die gesellen under in</l>
					<l n="11" xml:id="chapter-762-div-762-l-22843">ze Gâwânes zeswen saz.</l>
					<l n="12" xml:id="chapter-762-div-762-l-22844">anderhalben sîn mit vreuden az</l>
					<l n="13" xml:id="chapter-762-div-762-l-22845">ritter, Klinschores diet.</l>
					<l n="14" xml:id="chapter-762-div-762-l-22846">der vrouwen sitzen man beschiet:</l>
					<l n="15" xml:id="chapter-762-div-762-l-22847">über gein Gâwân an den ort</l>
					<l n="16" xml:id="chapter-762-div-762-l-22848">sâzen Klinschors vrouwen dort.</l>
					<l n="17" xml:id="chapter-762-div-762-l-22849">der was manegiu lieht gemâl.</l>
					<l n="18" xml:id="chapter-762-div-762-l-22850">Feirefîz und Parzivâl</l>
					<l n="19" xml:id="chapter-762-div-762-l-22851">sâzen mitten zwischen den vrouwen:</l>
					<l n="20" xml:id="chapter-762-div-762-l-22852">man mohte dâ klârheit schouwen.</l>
					<l n="21" xml:id="chapter-762-div-762-l-22853">der turkoite Flôrant</l>
					<l n="22" xml:id="chapter-762-div-762-l-22854">und Sangîve diu wert erkant</l>
					<l n="23" xml:id="chapter-762-div-762-l-22855">und der herzoge von Gôwerzîn</l>
					<l n="24" xml:id="chapter-762-div-762-l-22856">und Kundrîê, daz wîp sîn,</l>
					<l n="25" xml:id="chapter-762-div-762-l-22857">über gein ein ander sâzen.</l>
					<l n="26" xml:id="chapter-762-div-762-l-22858">ich wæne des, niht vergâzen</l>
					<l n="27" xml:id="chapter-762-div-762-l-22859">Gâwân und Jofreit</l>
					<l n="28" xml:id="chapter-762-div-762-l-22860">ir alden gesellekeit:</l>
					<l n="29" xml:id="chapter-762-div-762-l-22861">si âzen mit ein ander.</l>
					<l n="30" xml:id="chapter-762-div-762-l-22862">diu herzogîn mit blicken glander</l>
				</div>
			</div>
			<div n="763" xml:id="chapter-763" type="chapter" data-level="1">
				<div xml:id="chapter-763-div-763" data-level="2">
					<l n="1" xml:id="chapter-763-div-763-l-22863">mit der künegîn Arnîven az:</l>
					<l n="2" xml:id="chapter-763-div-763-l-22864">ir enwederiu dâ niht vergaz,</l>
					<l n="3" xml:id="chapter-763-div-763-l-22865">ir gesellekeite</l>
					<l n="4" xml:id="chapter-763-div-763-l-22866">wâren si ein ander vil bereite.</l>
					<l n="5" xml:id="chapter-763-div-763-l-22867">bî Gâwâne saz sîn ane,</l>
					<l n="6" xml:id="chapter-763-div-763-l-22868">Orgelûse ûzerhalp her dane.</l>
					<l n="7" xml:id="chapter-763-div-763-l-22869">dâ erzeicte diu rehte unzuht</l>
					<l n="8" xml:id="chapter-763-div-763-l-22870">von dem ringe ir snellen vluht:</l>
					<l n="9" xml:id="chapter-763-div-763-l-22871">man truoc bescheidenlîche dar</l>
					<l n="10" xml:id="chapter-763-div-763-l-22872">den rittern und den vrouwen gar</l>
					<l n="11" xml:id="chapter-763-div-763-l-22873">ir spîse. zühteclîche</l>
					<l n="12" xml:id="chapter-763-div-763-l-22874">Feirefîz der rîche</l>
					<l n="13" xml:id="chapter-763-div-763-l-22875">sprach ze Parzivâl, dem bruoder sîn:</l>
					<l n="14" xml:id="chapter-763-div-763-l-22876">"Jûpiter die reise mîn</l>
					<l n="15" xml:id="chapter-763-div-763-l-22877">mir ze sælden hete erdâht,</l>
					<l n="16" xml:id="chapter-763-div-763-l-22878">daz mich sîn helfe her hât brâht,</l>
					<l n="17" xml:id="chapter-763-div-763-l-22879">dâ ich mîne werden mâge sihe.</l>
					<l n="18" xml:id="chapter-763-div-763-l-22880">von rehter schult ich prîses gihe</l>
					<l n="19" xml:id="chapter-763-div-763-l-22881">mînem vater, den ich hân verlorn:</l>
					<l n="20" xml:id="chapter-763-div-763-l-22882">der was ûz rehtem prîs erborn."</l>
					<l n="21" xml:id="chapter-763-div-763-l-22883">Parzivâl sprach: "ir sult noch sehen</l>
					<l n="22" xml:id="chapter-763-div-763-l-22884">liute, den ir prîses müezet jehen,</l>
					<l n="23" xml:id="chapter-763-div-763-l-22885">bî Artûs dem houbetman,</l>
					<l n="24" xml:id="chapter-763-div-763-l-22886">manegen ritter manlîch getân.</l>
					<l n="25" xml:id="chapter-763-div-763-l-22887">swie schier diz ezzen nû zegêt,</l>
					<l n="26" xml:id="chapter-763-div-763-l-22888">unlange ez dâ nâch gestêt,</l>
					<l n="27" xml:id="chapter-763-div-763-l-22889">unz ir die werden sehet komen,</l>
					<l n="28" xml:id="chapter-763-div-763-l-22890">an den vil prîses ist vernomen.</l>
					<l n="29" xml:id="chapter-763-div-763-l-22891">swaz tavelrunder krefte ist bî,</l>
					<l n="30" xml:id="chapter-763-div-763-l-22892">der ensitzet hie niwan ritter drî:</l>
				</div>
			</div>
			<div n="764" xml:id="chapter-764" type="chapter" data-level="1">
				<div xml:id="chapter-764-div-764" data-level="2">
					<l n="1" xml:id="chapter-764-div-764-l-22893">der wirt unde Jofreit,</l>
					<l n="2" xml:id="chapter-764-div-764-l-22894">etswenne ich ouch den prîs erstreit,</l>
					<l n="3" xml:id="chapter-764-div-764-l-22895">daz nam mîn dar über gerte,</l>
					<l n="4" xml:id="chapter-764-div-764-l-22896">des ich si dô gewerte."</l>
					<l n="5" xml:id="chapter-764-div-764-l-22897">si nâmen diu tischlachen dan</l>
					<l n="6" xml:id="chapter-764-div-764-l-22898">vor al den vrouwen und vor den man:</l>
					<l n="7" xml:id="chapter-764-div-764-l-22899">des was zît, dô man gaz.</l>
					<l n="8" xml:id="chapter-764-div-764-l-22900">Gâwân der wirt niht langer saz:</l>
					<l n="9" xml:id="chapter-764-div-764-l-22901">die herzogîn und ouch sîn anen</l>
					<l n="10" xml:id="chapter-764-div-764-l-22902">begunde er biten unde manen,</l>
					<l n="11" xml:id="chapter-764-div-764-l-22903">daz si Sangîvenê</l>
					<l n="12" xml:id="chapter-764-div-764-l-22904">und die süezen Kundrîê</l>
					<l n="13" xml:id="chapter-764-div-764-l-22905">næmen unde giengen dar,</l>
					<l n="14" xml:id="chapter-764-div-764-l-22906">aldâ der heiden bunt gevar</l>
					<l n="15" xml:id="chapter-764-div-764-l-22907">saz, und daz si phlægen sîn.</l>
					<l n="16" xml:id="chapter-764-div-764-l-22908">Feirefîz Anschevîn</l>
					<l n="17" xml:id="chapter-764-div-764-l-22909">sach dise vrouwen gien im gên:</l>
					<l n="18" xml:id="chapter-764-div-764-l-22910">gein den begunde er ûf dô stên,</l>
					<l n="19" xml:id="chapter-764-div-764-l-22911">als tet sîn bruoder Parzivâl.</l>
					<l n="20" xml:id="chapter-764-div-764-l-22912">diu herzoginne lieht gemâl</l>
					<l n="21" xml:id="chapter-764-div-764-l-22913">nam Feirefîzen mit ir hant:</l>
					<l n="22" xml:id="chapter-764-div-764-l-22914">swaz si vrouwen und ritter stên dâ vant,</l>
					<l n="23" xml:id="chapter-764-div-764-l-22915">die bat si sitzen alle.</l>
					<l n="24" xml:id="chapter-764-div-764-l-22916">dô reit dar zuo mit schalle</l>
					<l n="25" xml:id="chapter-764-div-764-l-22917">Artûs mit den sînen.</l>
					<l n="26" xml:id="chapter-764-div-764-l-22918">man hôrte dâ pusînen,</l>
					<l n="27" xml:id="chapter-764-div-764-l-22919">tambûren, floitieren, stîven.</l>
					<l n="28" xml:id="chapter-764-div-764-l-22920">der werde sun Arnîven</l>
					<l n="29" xml:id="chapter-764-div-764-l-22921">reit dar zuo mit krache.</l>
					<l n="30" xml:id="chapter-764-div-764-l-22922">dirre vrœlîchen sache</l>
				</div>
			</div>
			<div n="765" xml:id="chapter-765" type="chapter" data-level="1">
				<div xml:id="chapter-765-div-765" data-level="2">
					<l n="1" xml:id="chapter-765-div-765-l-22923">der heiden jach vür werdiu dinc.</l>
					<l n="2" xml:id="chapter-765-div-765-l-22924">sus reit an Gâwânes rinc</l>
					<l n="3" xml:id="chapter-765-div-765-l-22925">Artûs mit sînem wîbe</l>
					<l n="4" xml:id="chapter-765-div-765-l-22926">und mit manegem klâren lîbe,</l>
					<l n="5" xml:id="chapter-765-div-765-l-22927">mit rittern und mit vrouwen.</l>
					<l n="6" xml:id="chapter-765-div-765-l-22928">der heiden mohte schouwen,</l>
					<l n="7" xml:id="chapter-765-div-765-l-22929">daz ouch dâ liute wâren,</l>
					<l n="8" xml:id="chapter-765-div-765-l-22930">junc mit solhen jâren,</l>
					<l n="9" xml:id="chapter-765-div-765-l-22931">daz si phlâgen varwe glanz.</l>
					<l n="10" xml:id="chapter-765-div-765-l-22932">dô was der künec Gramoflanz</l>
					<l n="11" xml:id="chapter-765-div-765-l-22933">dennoch in Artûses phlege.</l>
					<l n="12" xml:id="chapter-765-div-765-l-22934">dâ reit ouch ûf dem selben wege</l>
					<l n="13" xml:id="chapter-765-div-765-l-22935">Itonjê sîn âmîe,</l>
					<l n="14" xml:id="chapter-765-div-765-l-22936">diu süeze valsches vrîe.</l>
					<l n="15" xml:id="chapter-765-div-765-l-22937">dô erbeizte der tavelrunder schar</l>
					<l n="16" xml:id="chapter-765-div-765-l-22938">mit maneger vrouwen wol gevar.</l>
					<l n="17" xml:id="chapter-765-div-765-l-22939">Ginovêr liez Itonjê</l>
					<l n="18" xml:id="chapter-765-div-765-l-22940">ir neven, den heiden küssen ê:</l>
					<l n="19" xml:id="chapter-765-div-765-l-22941">si selbe dô dar nâher gienc,</l>
					<l n="20" xml:id="chapter-765-div-765-l-22942">Feirefîzen si mit kusse emphienc.</l>
					<l n="21" xml:id="chapter-765-div-765-l-22943">Artûs und ouch Gramoflanz</l>
					<l n="22" xml:id="chapter-765-div-765-l-22944">mit getriulîcher liebe ganz</l>
					<l n="23" xml:id="chapter-765-div-765-l-22945">emphiengen disen heiden.</l>
					<l n="24" xml:id="chapter-765-div-765-l-22946">dâ wart im von in beiden</l>
					<l n="25" xml:id="chapter-765-div-765-l-22947">mit dienst erboten êre</l>
					<l n="26" xml:id="chapter-765-div-765-l-22948">und sîner mâge mêre</l>
					<l n="27" xml:id="chapter-765-div-765-l-22949">im tâten guoten willen schîn.</l>
					<l n="28" xml:id="chapter-765-div-765-l-22950">Feirefîz Anschevîn</l>
					<l n="29" xml:id="chapter-765-div-765-l-22951">was dâ ze guoten vriunden komen:</l>
					<l n="30" xml:id="chapter-765-div-765-l-22952">daz hete er schiere an in vernomen.</l>
				</div>
			</div>
			<div n="766" xml:id="chapter-766" type="chapter" data-level="1">
				<div xml:id="chapter-766-div-766" data-level="2">
					<l n="1" xml:id="chapter-766-div-766-l-22953">nider sâzen wîp und man</l>
					<l n="2" xml:id="chapter-766-div-766-l-22954">und manec maget wol getân.</l>
					<l n="3" xml:id="chapter-766-div-766-l-22955">wolde er sichs underwinden,</l>
					<l n="4" xml:id="chapter-766-div-766-l-22956">etslîch ritter mohte dâ vinden</l>
					<l n="5" xml:id="chapter-766-div-766-l-22957">süeziu wort von süezem munde.</l>
					<l n="6" xml:id="chapter-766-div-766-l-22958">ob er minne werben kunde,</l>
					<l n="7" xml:id="chapter-766-div-766-l-22959">die bete liez gar âne haz</l>
					<l n="8" xml:id="chapter-766-div-766-l-22960">manec klâriu vrouwe, diu dâ saz.</l>
					<l n="9" xml:id="chapter-766-div-766-l-22961">guot wîp man nie gezürnen sach,</l>
					<l n="10" xml:id="chapter-766-div-766-l-22962">ob wert man nâch ir helfe sprach:</l>
					<l n="11" xml:id="chapter-766-div-766-l-22963">si hât versagen und gewern bevor.</l>
					<l n="12" xml:id="chapter-766-div-766-l-22964">giht man vreude iht urbor,</l>
					<l n="13" xml:id="chapter-766-div-766-l-22965">den zins muoz wâriu minne geben.</l>
					<l n="14" xml:id="chapter-766-div-766-l-22966">sus sach ich ie die werden leben:</l>
					<l n="15" xml:id="chapter-766-div-766-l-22967">dâ saz dienest und lôn.</l>
					<l n="16" xml:id="chapter-766-div-766-l-22968">ez ist ein helfeclîcher dôn,</l>
					<l n="17" xml:id="chapter-766-div-766-l-22969">swâ vriundîn rede wirt vernomen,</l>
					<l n="18" xml:id="chapter-766-div-766-l-22970">diu vriunde mac ze staten komen.</l>
					<l n="19" xml:id="chapter-766-div-766-l-22971">Artûs ze Feirefîze saz.</l>
					<l n="20" xml:id="chapter-766-div-766-l-22972">ir deweder dô vergaz,</l>
					<l n="21" xml:id="chapter-766-div-766-l-22973">si entæten beide vrâge ir reht</l>
					<l n="22" xml:id="chapter-766-div-766-l-22974">mit süezer gegenrede sleht.</l>
					<l n="23" xml:id="chapter-766-div-766-l-22975">Artûs sprach: "nû lobe ichs got,</l>
					<l n="24" xml:id="chapter-766-div-766-l-22976">daz er dise êre uns erbôt,</l>
					<l n="25" xml:id="chapter-766-div-766-l-22977">daz wir dich hie gesehen hân.</l>
					<l n="26" xml:id="chapter-766-div-766-l-22978">ûz heidenschaft gevuor nie man</l>
					<l n="27" xml:id="chapter-766-div-766-l-22979">ûf toufphlegenden landen,</l>
					<l n="28" xml:id="chapter-766-div-766-l-22980">den mit dienestlîchen handen</l>
					<l n="29" xml:id="chapter-766-div-766-l-22981">ich gerner dienstes werte,</l>
					<l n="30" xml:id="chapter-766-div-766-l-22982">swar des dîn wille gerte."</l>
				</div>
			</div>
			<div n="767" xml:id="chapter-767" type="chapter" data-level="1">
				<div xml:id="chapter-767-div-767" data-level="2">
					<l n="1" xml:id="chapter-767-div-767-l-22983">Feirefîz z Artûse sprach:</l>
					<l n="2" xml:id="chapter-767-div-767-l-22984">"al mîn ungelücke brach,</l>
					<l n="3" xml:id="chapter-767-div-767-l-22985">dô diu gotinne Jûnô</l>
					<l n="4" xml:id="chapter-767-div-767-l-22986">mîn segelweter vuocte sô</l>
					<l n="5" xml:id="chapter-767-div-767-l-22987">in disiu westerrîche.</l>
					<l n="6" xml:id="chapter-767-div-767-l-22988">dû gebâres vil gelîche</l>
					<l n="7" xml:id="chapter-767-div-767-l-22989">einem man, des werdekeit</l>
					<l n="8" xml:id="chapter-767-div-767-l-22990">ist mit mæren harte breit:</l>
					<l n="9" xml:id="chapter-767-div-767-l-22991">bistû Artûs genant,</l>
					<l n="10" xml:id="chapter-767-div-767-l-22992">sôst dîn name verre erkant."</l>
					<l n="11" xml:id="chapter-767-div-767-l-22993">Artûs sprach: "er êrte sich,</l>
					<l n="12" xml:id="chapter-767-div-767-l-22994">der mich geprîset wider dich</l>
					<l n="13" xml:id="chapter-767-div-767-l-22995">und ouch gein andern liuten hât.</l>
					<l n="14" xml:id="chapter-767-div-767-l-22996">sîn selbes zuht gap im den rât</l>
					<l n="15" xml:id="chapter-767-div-767-l-22997">mêre, dan ichz gedienet hân:</l>
					<l n="16" xml:id="chapter-767-div-767-l-22998">er hâtz durch hövescheit getân.</l>
					<l n="17" xml:id="chapter-767-div-767-l-22999">ich bin Artûs genennet</l>
					<l n="18" xml:id="chapter-767-div-767-l-23000">und hete gerne erkennet,</l>
					<l n="19" xml:id="chapter-767-div-767-l-23001">wie dû sîs komen in ditze lant.</l>
					<l n="20" xml:id="chapter-767-div-767-l-23002">hât dich vriundîn ûz gesant,</l>
					<l n="21" xml:id="chapter-767-div-767-l-23003">diu muoz sîn vil gehiure,</l>
					<l n="22" xml:id="chapter-767-div-767-l-23004">ob dû durch âventiure</l>
					<l n="23" xml:id="chapter-767-div-767-l-23005">alsus verre bist gestrichen.</l>
					<l n="24" xml:id="chapter-767-div-767-l-23006">ist si ir lônes ungeswichen,</l>
					<l n="25" xml:id="chapter-767-div-767-l-23007">daz hœhet wîbe dienst noch baz.</l>
					<l n="26" xml:id="chapter-767-div-767-l-23008">ein ieslîch wîp emphienge haz</l>
					<l n="27" xml:id="chapter-767-div-767-l-23009">von ir dienestbietære,</l>
					<l n="28" xml:id="chapter-767-div-767-l-23010">ob dir ungelônet wære."</l>
					<l n="29" xml:id="chapter-767-div-767-l-23011">"ez wirt al anders vernomen"</l>
					<l n="30" xml:id="chapter-767-div-767-l-23012">sprach der heiden. "nû hœre ouch mîn komen:</l>
				</div>
			</div>
			<div n="768" xml:id="chapter-768" type="chapter" data-level="1">
				<div xml:id="chapter-768-div-768" data-level="2">
					<l n="1" xml:id="chapter-768-div-768-l-23013">ich vüere sô kreftegez her,</l>
					<l n="2" xml:id="chapter-768-div-768-l-23014">Troiære lantwer</l>
					<l n="3" xml:id="chapter-768-div-768-l-23015">und jene, die si besâzen,</l>
					<l n="4" xml:id="chapter-768-div-768-l-23016">müesten rûmen mir die strâzen.</l>
					<l n="5" xml:id="chapter-768-div-768-l-23017">ob si beidenthalp noch lebeten</l>
					<l n="6" xml:id="chapter-768-div-768-l-23018">und strîtes gein mir strebeten,</l>
					<l n="7" xml:id="chapter-768-div-768-l-23019">si möhten siges niht erholn,</l>
					<l n="8" xml:id="chapter-768-div-768-l-23020">si müesten schumfentiure doln</l>
					<l n="9" xml:id="chapter-768-div-768-l-23021">von mir und von den mînen.</l>
					<l n="10" xml:id="chapter-768-div-768-l-23022">ich hân in manegen pînen</l>
					<l n="11" xml:id="chapter-768-div-768-l-23023">bejaget mit ritterlîcher tât,</l>
					<l n="12" xml:id="chapter-768-div-768-l-23024">daz mîn nû genâde hât</l>
					<l n="13" xml:id="chapter-768-div-768-l-23025">diu künegîn Sekundille.</l>
					<l n="14" xml:id="chapter-768-div-768-l-23026">swes diu gert, daz ist mîn wille:</l>
					<l n="15" xml:id="chapter-768-div-768-l-23027">si hât gesetzet mir mîn leben.</l>
					<l n="16" xml:id="chapter-768-div-768-l-23028">si hiez mich milteclîche geben</l>
					<l n="17" xml:id="chapter-768-div-768-l-23029">und guote ritter an mich nemen:</l>
					<l n="18" xml:id="chapter-768-div-768-l-23030">des solde mich durch si gezemen.</l>
					<l n="19" xml:id="chapter-768-div-768-l-23031">daz ist alsô ergangen:</l>
					<l n="20" xml:id="chapter-768-div-768-l-23032">mit schilte bevangen</l>
					<l n="21" xml:id="chapter-768-div-768-l-23033">ist zingesinde mir benant</l>
					<l n="22" xml:id="chapter-768-div-768-l-23034">manec ritter wert erkant.</l>
					<l n="23" xml:id="chapter-768-div-768-l-23035">dâ engein ir minne ist mîn lôn.</l>
					<l n="24" xml:id="chapter-768-div-768-l-23036">ich trage ein ezidemôn</l>
					<l n="25" xml:id="chapter-768-div-768-l-23037">ûf dem schilte, als si mir gebôt.</l>
					<l n="26" xml:id="chapter-768-div-768-l-23038">swâ ich sider kom in nôt,</l>
					<l n="27" xml:id="chapter-768-div-768-l-23039">zehant sô ich an si dâhte,</l>
					<l n="28" xml:id="chapter-768-div-768-l-23040">ir minne mir helfe brâhte.</l>
					<l n="29" xml:id="chapter-768-div-768-l-23041">diu was mir bezzer trôstes wer</l>
					<l n="30" xml:id="chapter-768-div-768-l-23042">denne mîn got Jûpiter."</l>
				</div>
			</div>
			<div n="769" xml:id="chapter-769" type="chapter" data-level="1">
				<div xml:id="chapter-769-div-769" data-level="2">
					<l n="1" xml:id="chapter-769-div-769-l-23043">Artûs sprach: "von dem vater dîn,</l>
					<l n="2" xml:id="chapter-769-div-769-l-23044">Gahmurete, dem neven mîn,</l>
					<l n="3" xml:id="chapter-769-div-769-l-23045">ist ez dîn volleclîcher art,</l>
					<l n="4" xml:id="chapter-769-div-769-l-23046">in wîbe dienst dîn verriu vart.</l>
					<l n="5" xml:id="chapter-769-div-769-l-23047">ich wil dich dienest wizzen lân,</l>
					<l n="6" xml:id="chapter-769-div-769-l-23048">daz selten grœzer ist getân</l>
					<l n="7" xml:id="chapter-769-div-769-l-23049">ûf erde deheinem wîbe,</l>
					<l n="8" xml:id="chapter-769-div-769-l-23050">ir wünneclîchem lîbe:</l>
					<l n="9" xml:id="chapter-769-div-769-l-23051">ich meine die herzoginne,</l>
					<l n="10" xml:id="chapter-769-div-769-l-23052">diu hie sitzet, nâch ir minne</l>
					<l n="11" xml:id="chapter-769-div-769-l-23053">ist waldes vil verswendet.</l>
					<l n="12" xml:id="chapter-769-div-769-l-23054">ir minne hât gephendet</l>
					<l n="13" xml:id="chapter-769-div-769-l-23055">an vreuden manegen ritter guot</l>
					<l n="14" xml:id="chapter-769-div-769-l-23056">und in erwendet hôhen muot."</l>
					<l n="15" xml:id="chapter-769-div-769-l-23057">er sagete ir urliuge gar</l>
					<l n="16" xml:id="chapter-769-div-769-l-23058">und ouch von der Klinschores schar,</l>
					<l n="17" xml:id="chapter-769-div-769-l-23059">die dâ sâzen an allen sîten,</l>
					<l n="18" xml:id="chapter-769-div-769-l-23060">und von den zwein strîten,</l>
					<l n="19" xml:id="chapter-769-div-769-l-23061">die Parzivâl sîn bruoder streit</l>
					<l n="20" xml:id="chapter-769-div-769-l-23062">ze Jôflanze ûf dem anger breit:</l>
					<l n="21" xml:id="chapter-769-div-769-l-23063">"und swaz er anders hât ervarn,</l>
					<l n="22" xml:id="chapter-769-div-769-l-23064">dâ er den lîp niht kunde sparn,</l>
					<l n="23" xml:id="chapter-769-div-769-l-23065">er sol dirz selbe machen kunt.</l>
					<l n="24" xml:id="chapter-769-div-769-l-23066">er suochet einen hôhen vunt:</l>
					<l n="25" xml:id="chapter-769-div-769-l-23067">nâch dem grâle wirbet er.</l>
					<l n="26" xml:id="chapter-769-div-769-l-23068">von iu beiden samt ist daz mîn ger,</l>
					<l n="27" xml:id="chapter-769-div-769-l-23069">ir saget mir liute unde lant,</l>
					<l n="28" xml:id="chapter-769-div-769-l-23070">die iu mit strîte sîn bekant."</l>
					<l n="29" xml:id="chapter-769-div-769-l-23071">der heiden sprach: "ich nenne sie,</l>
					<l n="30" xml:id="chapter-769-div-769-l-23072">die mir die ritter vüerent hie:</l>
				</div>
			</div>
			<div n="770" xml:id="chapter-770" type="chapter" data-level="1">
				<div xml:id="chapter-770-div-770" data-level="2">
					<l n="1" xml:id="chapter-770-div-770-l-23073">rois Papirîs von Trogodjente</l>
					<l n="2" xml:id="chapter-770-div-770-l-23074">und cuns Behantîns von Kalomidente,</l>
					<l n="3" xml:id="chapter-770-div-770-l-23075">duc Farjelastis von Africke</l>
					<l n="4" xml:id="chapter-770-div-770-l-23076">und rois Liddamus von Agrippe,</l>
					<l n="5" xml:id="chapter-770-div-770-l-23077">rois Trîdanz von Tinodonte</l>
					<l n="6" xml:id="chapter-770-div-770-l-23078">und rois Amaspartîns von Schipelpjonte,</l>
					<l n="7" xml:id="chapter-770-div-770-l-23079">duc Lippidîns von Agremuntîn</l>
					<l n="8" xml:id="chapter-770-div-770-l-23080">und rois Mîlôn von Nomadjentesîn,</l>
					<l n="9" xml:id="chapter-770-div-770-l-23081">von Assigarzjone cuns Gabarîns</l>
					<l n="10" xml:id="chapter-770-div-770-l-23082">und von Rivigitas rois Translapîns,</l>
					<l n="11" xml:id="chapter-770-div-770-l-23083">von Hiberbortikôn cuns Filones</l>
					<l n="12" xml:id="chapter-770-div-770-l-23084">und von Zentrîûn rois Kilikrates,</l>
					<l n="13" xml:id="chapter-770-div-770-l-23085">cuns Lisavander von Ipopotitikôn</l>
					<l n="14" xml:id="chapter-770-div-770-l-23086">und duc Tiridê von Elixodjôn,</l>
					<l n="15" xml:id="chapter-770-div-770-l-23087">von Oraste Gentesîn rois Tôarîs</l>
					<l n="16" xml:id="chapter-770-div-770-l-23088">und von Satarchjonte duc Alamîs,</l>
					<l n="17" xml:id="chapter-770-div-770-l-23089">rois Aminkas von Sotofeititôn</l>
					<l n="18" xml:id="chapter-770-div-770-l-23090">und duc Kârub von Duskontemedôn,</l>
					<l n="19" xml:id="chapter-770-div-770-l-23091">von Arâbîe rois Zôrôastêr</l>
					<l n="20" xml:id="chapter-770-div-770-l-23092">und cuns Posizônjus von Tilirastêr,</l>
					<l n="21" xml:id="chapter-770-div-770-l-23093">duc Sennes von Narjoklîn</l>
					<l n="22" xml:id="chapter-770-div-770-l-23094">und cuns Edissôn von Lanzesardîn,</l>
					<l n="23" xml:id="chapter-770-div-770-l-23095">von Jamfûse cuns Fristines</l>
					<l n="24" xml:id="chapter-770-div-770-l-23096">und von Atrofagente duc Meiones,</l>
					<l n="25" xml:id="chapter-770-div-770-l-23097">von Nourîente duc Archeinor</l>
					<l n="26" xml:id="chapter-770-div-770-l-23098">und von Pamfatis cuns Astor,</l>
					<l n="27" xml:id="chapter-770-div-770-l-23099">die von Azagouc und von Zazamanc</l>
					<l n="28" xml:id="chapter-770-div-770-l-23100">und von Gamfassâsche rois Jetakranc,</l>
					<l n="29" xml:id="chapter-770-div-770-l-23101">cuns Jûrâns von Blemunzîn</l>
					<l n="30" xml:id="chapter-770-div-770-l-23102">und duc Afinamus von Amantasîn.</l>
				</div>
			</div>
			<div n="771" xml:id="chapter-771" type="chapter" data-level="1">
				<div xml:id="chapter-771-div-771" data-level="2">
					<l n="1" xml:id="chapter-771-div-771-l-23103">ich hete ein dinc vür schande.</l>
					<l n="2" xml:id="chapter-771-div-771-l-23104">man jach in mînem lande,</l>
					<l n="3" xml:id="chapter-771-div-771-l-23105">nehein ritter bezzer möhte sîn</l>
					<l n="4" xml:id="chapter-771-div-771-l-23106">denne Gahmuret Anschevîn,</l>
					<l n="5" xml:id="chapter-771-div-771-l-23107">der ie ors überschrite:</l>
					<l n="6" xml:id="chapter-771-div-771-l-23108">ez was mîn wille und ouch mîn site,</l>
					<l n="7" xml:id="chapter-771-div-771-l-23109">daz ich vüere, unz ich in vünde.</l>
					<l n="8" xml:id="chapter-771-div-771-l-23110">sît gewan ich strîtes künde.</l>
					<l n="9" xml:id="chapter-771-div-771-l-23111">von mînen zwein landen her</l>
					<l n="10" xml:id="chapter-771-div-771-l-23112">vuorte ich kreftec ûf daz mer:</l>
					<l n="11" xml:id="chapter-771-div-771-l-23113">gein ritterschefte hete ich muot.</l>
					<l n="12" xml:id="chapter-771-div-771-l-23114">swelh lant was werlîch und guot,</l>
					<l n="13" xml:id="chapter-771-div-771-l-23115">daz twanc ich mîner hende</l>
					<l n="14" xml:id="chapter-771-div-771-l-23116">unz verre inz ellende.</l>
					<l n="15" xml:id="chapter-771-div-771-l-23117">dâ werten mich ir minne</l>
					<l n="16" xml:id="chapter-771-div-771-l-23118">zwuo rîche kuneginne,</l>
					<l n="17" xml:id="chapter-771-div-771-l-23119">Olimpjâ und Klauditte.</l>
					<l n="18" xml:id="chapter-771-div-771-l-23120">Sekundille ist nû diu dritte.</l>
					<l n="19" xml:id="chapter-771-div-771-l-23121">ich hân durch wîp vil getân.</l>
					<l n="20" xml:id="chapter-771-div-771-l-23122">hiute alrêst ich künde hân,</l>
					<l n="21" xml:id="chapter-771-div-771-l-23123">daz mîn vater Gahmuret ist tôt.</l>
					<l n="22" xml:id="chapter-771-div-771-l-23124">mîn bruoder sage ouch sîne nôt."</l>
					<l n="23" xml:id="chapter-771-div-771-l-23125">dô sprach der werde Parzivâl:</l>
					<l n="24" xml:id="chapter-771-div-771-l-23126">"sît ich schiet von dem grâl,</l>
					<l n="25" xml:id="chapter-771-div-771-l-23127">sô hât mîn hant mit strîte</l>
					<l n="26" xml:id="chapter-771-div-771-l-23128">in der enge und an der wîte</l>
					<l n="27" xml:id="chapter-771-div-771-l-23129">vil ritterschefte erzeiget,</l>
					<l n="28" xml:id="chapter-771-div-771-l-23130">etslîches prîs geneiget,</l>
					<l n="29" xml:id="chapter-771-div-771-l-23131">der des was ungewent ie.</l>
					<l n="30" xml:id="chapter-771-div-771-l-23132">die wil ich iu nennen hie:</l>
				</div>
			</div>
			<div n="772" xml:id="chapter-772" type="chapter" data-level="1">
				<div xml:id="chapter-772-div-772" data-level="2">
					<l n="1" xml:id="chapter-772-div-772-l-23133">von Lirivoin rois Schirnîel</l>
					<l n="2" xml:id="chapter-772-div-772-l-23134">und von Avendroin sînen bruoder Mirabel,</l>
					<l n="3" xml:id="chapter-772-div-772-l-23135">rois Serabil von Rozokarz</l>
					<l n="4" xml:id="chapter-772-div-772-l-23136">und rois Piblesûn von Lorneparz,</l>
					<l n="5" xml:id="chapter-772-div-772-l-23137">von Sirnegunz rois Senilgorz</l>
					<l n="6" xml:id="chapter-772-div-772-l-23138">und von Villegarunz Strangedorz,</l>
					<l n="7" xml:id="chapter-772-div-772-l-23139">von Mirnetalle cuns Rogedâl</l>
					<l n="8" xml:id="chapter-772-div-772-l-23140">und von Pleiedunze Laudunâl,</l>
					<l n="9" xml:id="chapter-772-div-772-l-23141">rois Oniprîz von Itolac</l>
					<l n="10" xml:id="chapter-772-div-772-l-23142">und rois Zîrolân von Semblidac,</l>
					<l n="11" xml:id="chapter-772-div-772-l-23143">von Jeroplîs duc Jerneganz</l>
					<l n="12" xml:id="chapter-772-div-772-l-23144">und von Zambrôn cuns Plineschanz,</l>
					<l n="13" xml:id="chapter-772-div-772-l-23145">von Tutelêunz cuns Longefiez</l>
					<l n="14" xml:id="chapter-772-div-772-l-23146">und von Privegarz duc Marangliez,</l>
					<l n="15" xml:id="chapter-772-div-772-l-23147">von Piktakôn duc Strennolas</l>
					<l n="16" xml:id="chapter-772-div-772-l-23148">und von Lampregûn cuns Parfoias,</l>
					<l n="17" xml:id="chapter-772-div-772-l-23149">von Askalûn rois Vergulaht</l>
					<l n="18" xml:id="chapter-772-div-772-l-23150">und von Pranzilê cuns Bogudaht,</l>
					<l n="19" xml:id="chapter-772-div-772-l-23151">Postefar von Laudundrehte</l>
					<l n="20" xml:id="chapter-772-div-772-l-23152">und duch Leidebrôn von Redunzehte,</l>
					<l n="21" xml:id="chapter-772-div-772-l-23153">von Leterbe Kollevâl</l>
					<l n="22" xml:id="chapter-772-div-772-l-23154">und Jovedast von Arle, ein Provenzâl,</l>
					<l n="23" xml:id="chapter-772-div-772-l-23155">von Triparûn cuns Karfodjas.</l>
					<l n="24" xml:id="chapter-772-div-772-l-23156">diz ergienc, dâ turnieren was,</l>
					<l n="25" xml:id="chapter-772-div-772-l-23157">die wîle ich nâch dem grâle reit.</l>
					<l n="26" xml:id="chapter-772-div-772-l-23158">solde ich gar nennen, dâ ich streit,</l>
					<l n="27" xml:id="chapter-772-div-772-l-23159">daz wæren unkundiu zil:</l>
					<l n="28" xml:id="chapter-772-div-772-l-23160">durch nôt ichs muoz verswîgen vil.</l>
					<l n="29" xml:id="chapter-772-div-772-l-23161">swaz ir mir kunt ist getân,</l>
					<l n="30" xml:id="chapter-772-div-772-l-23162">die wæne ich hie genennet hân."</l>
				</div>
			</div>
			<div n="773" xml:id="chapter-773" type="chapter" data-level="1">
				<div xml:id="chapter-773-div-773" data-level="2">
					<l n="1" xml:id="chapter-773-div-773-l-23163">der heiden was von herzen vrô,</l>
					<l n="2" xml:id="chapter-773-div-773-l-23164">daz sîns bruoder prîs alsô</l>
					<l n="3" xml:id="chapter-773-div-773-l-23165">stuont, daz sîn hant erstreit</l>
					<l n="4" xml:id="chapter-773-div-773-l-23166">sô manege hôhe werdekeit:</l>
					<l n="5" xml:id="chapter-773-div-773-l-23167">des dancte er im sêre.</l>
					<l n="6" xml:id="chapter-773-div-773-l-23168">er hetes selbe ouch êre.</l>
					<l n="7" xml:id="chapter-773-div-773-l-23169">innen des hiez tragen Gâwân,</l>
					<l n="8" xml:id="chapter-773-div-773-l-23170">als ez unwizzende wære getân,</l>
					<l n="9" xml:id="chapter-773-div-773-l-23171">des heidens zimierde in den rinc.</l>
					<l n="10" xml:id="chapter-773-div-773-l-23172">si pruovtenz dâ vür hôhiu dinc:</l>
					<l n="11" xml:id="chapter-773-div-773-l-23173">ritter unde vrouwen</l>
					<l n="12" xml:id="chapter-773-div-773-l-23174">begunden alle schouwen</l>
					<l n="13" xml:id="chapter-773-div-773-l-23175">den wâpenroc, den schilt, z kursît.</l>
					<l n="14" xml:id="chapter-773-div-773-l-23176">der helm was zenge noch ze wît.</l>
					<l n="15" xml:id="chapter-773-div-773-l-23177">si prîsten al gemeine</l>
					<l n="16" xml:id="chapter-773-div-773-l-23178">die tiuren edeln steine,</l>
					<l n="17" xml:id="chapter-773-div-773-l-23179">die dran verwieret lâgen.</l>
					<l n="18" xml:id="chapter-773-div-773-l-23180">niemen darf mich vrâgen</l>
					<l n="19" xml:id="chapter-773-div-773-l-23181">von ir arte, wie si wæren,</l>
					<l n="20" xml:id="chapter-773-div-773-l-23182">die lîhten und die swæren.</l>
					<l n="21" xml:id="chapter-773-div-773-l-23183">iuch hete baz bescheiden des</l>
					<l n="22" xml:id="chapter-773-div-773-l-23184">Erâklîus oder Erkules</l>
					<l n="23" xml:id="chapter-773-div-773-l-23185">und der Krieche Alexander</l>
					<l n="24" xml:id="chapter-773-div-773-l-23186">und dennoch ein ander,</l>
					<l n="25" xml:id="chapter-773-div-773-l-23187">der wîse Piktâgoras,</l>
					<l n="26" xml:id="chapter-773-div-773-l-23188">der ein astronomierre was</l>
					<l n="27" xml:id="chapter-773-div-773-l-23189">und sô wîse âne strît,</l>
					<l n="28" xml:id="chapter-773-div-773-l-23190">niemen sît Adâmes zît</l>
					<l n="29" xml:id="chapter-773-div-773-l-23191">möhte im gelîchen sin getragen.</l>
					<l n="30" xml:id="chapter-773-div-773-l-23192">der kunde wol von steinen sagen.</l>
				</div>
			</div>
			<div n="774" xml:id="chapter-774" type="chapter" data-level="1">
				<div xml:id="chapter-774-div-774" data-level="2">
					<l n="1" xml:id="chapter-774-div-774-l-23193">die vrouwen rûnten dâ, swelh wîp</l>
					<l n="2" xml:id="chapter-774-div-774-l-23194">dâ mite zierte sînen lîp,</l>
					<l n="3" xml:id="chapter-774-div-774-l-23195">hete er gein in gewenket,</l>
					<l n="4" xml:id="chapter-774-div-774-l-23196">sô wære sîn prîs verkrenket.</l>
					<l n="5" xml:id="chapter-774-div-774-l-23197">etslîchiu was im doch sô holt,</l>
					<l n="6" xml:id="chapter-774-div-774-l-23198">si hete sîn dienest wol gedolt,</l>
					<l n="7" xml:id="chapter-774-div-774-l-23199">ich wæne durch sîniu vremdiu mâl.</l>
					<l n="8" xml:id="chapter-774-div-774-l-23200">Gramoflanz, Artûs und Parzivâl</l>
					<l n="9" xml:id="chapter-774-div-774-l-23201">und der wirt Gâwân,</l>
					<l n="10" xml:id="chapter-774-div-774-l-23202">die viere giengen sunder dan.</l>
					<l n="11" xml:id="chapter-774-div-774-l-23203">den vrouwen wart bescheiden</l>
					<l n="12" xml:id="chapter-774-div-774-l-23204">in ir phlege der rîche heiden.</l>
					<l n="13" xml:id="chapter-774-div-774-l-23205">Artûs warp ein hôchgezît,</l>
					<l n="14" xml:id="chapter-774-div-774-l-23206">daz diu des morgens âne strît</l>
					<l n="15" xml:id="chapter-774-div-774-l-23207">ûf dem velde ergienge,</l>
					<l n="16" xml:id="chapter-774-div-774-l-23208">daz man dâ mite emphienge</l>
					<l n="17" xml:id="chapter-774-div-774-l-23209">sînen neven Feirefîz.</l>
					<l n="18" xml:id="chapter-774-div-774-l-23210">"an den gewerp kêrt iuwern vlîz</l>
					<l n="19" xml:id="chapter-774-div-774-l-23211">und iuwer besten witze,</l>
					<l n="20" xml:id="chapter-774-div-774-l-23212">daz er mit uns besitze</l>
					<l n="21" xml:id="chapter-774-div-774-l-23213">ob der tavelrunder."</l>
					<l n="22" xml:id="chapter-774-div-774-l-23214">si lobeten al besunder,</l>
					<l n="23" xml:id="chapter-774-div-774-l-23215">si wurbenz, wærez im niht leit.</l>
					<l n="24" xml:id="chapter-774-div-774-l-23216">dô lobete in gesellekeit</l>
					<l n="25" xml:id="chapter-774-div-774-l-23217">Feirefîz der rîche.</l>
					<l n="26" xml:id="chapter-774-div-774-l-23218">daz volc vuor al gelîche,</l>
					<l n="27" xml:id="chapter-774-div-774-l-23219">dô man geschancte, an ir gemach.</l>
					<l n="28" xml:id="chapter-774-div-774-l-23220">maneges vreude aldâ geschach</l>
					<l n="29" xml:id="chapter-774-div-774-l-23221">smorgens, ob ich so sprechen mac.</l>
					<l n="30" xml:id="chapter-774-div-774-l-23222">dô erschein der süeze mære tac,</l>
				</div>
			</div>
			<div n="775" xml:id="chapter-775" type="chapter" data-level="1">
				<div xml:id="chapter-775-div-775" data-level="2">
					<l n="1" xml:id="chapter-775-div-775-l-23223">Utepandragûnes sun</l>
					<l n="2" xml:id="chapter-775-div-775-l-23224">Artûsen sach man alsus tuon:</l>
					<l n="3" xml:id="chapter-775-div-775-l-23225">er pruovte kostenlîche</l>
					<l n="4" xml:id="chapter-775-div-775-l-23226">ein tavelrunder rîche</l>
					<l n="5" xml:id="chapter-775-div-775-l-23227">ûz einem drîantasmê.</l>
					<l n="6" xml:id="chapter-775-div-775-l-23228">ir habet wol gehœret ê,</l>
					<l n="7" xml:id="chapter-775-div-775-l-23229">wie ûf dem Plimizôles plân</l>
					<l n="8" xml:id="chapter-775-div-775-l-23230">einer tavelrunder wart getân:</l>
					<l n="9" xml:id="chapter-775-div-775-l-23231">nâch der disiu wart gesniten,</l>
					<l n="10" xml:id="chapter-775-div-775-l-23232">sinewel mit solhen siten,</l>
					<l n="11" xml:id="chapter-775-div-775-l-23233">si erzeicte rîlîchiu dinc.</l>
					<l n="12" xml:id="chapter-775-div-775-l-23234">sinewel man dar um nam den rinc</l>
					<l n="13" xml:id="chapter-775-div-775-l-23235">ûf einem touwec grüenen gras,</l>
					<l n="14" xml:id="chapter-775-div-775-l-23236">daz wol ein poinder landes was</l>
					<l n="15" xml:id="chapter-775-div-775-l-23237">von dem sedel an tavelrunder:</l>
					<l n="16" xml:id="chapter-775-div-775-l-23238">diu stuont dâ mitten sunder</l>
					<l n="17" xml:id="chapter-775-div-775-l-23239">niht durch den nûz, et durch den namen.</l>
					<l n="18" xml:id="chapter-775-div-775-l-23240">sich mohte ein bœse man wol schamen,</l>
					<l n="19" xml:id="chapter-775-div-775-l-23241">ob er dâ bî den werden saz:</l>
					<l n="20" xml:id="chapter-775-div-775-l-23242">die spîse sîn munt mit sünden az.</l>
					<l n="21" xml:id="chapter-775-div-775-l-23243">der rinc wart bî der schœnen naht</l>
					<l n="22" xml:id="chapter-775-div-775-l-23244">gemezzen unde vor bedâht</l>
					<l n="23" xml:id="chapter-775-div-775-l-23245">wol nâch rîlîchen ziln.</l>
					<l n="24" xml:id="chapter-775-div-775-l-23246">es möhte einen armen künec beviln,</l>
					<l n="25" xml:id="chapter-775-div-775-l-23247">als man den rinc gezieret vant,</l>
					<l n="26" xml:id="chapter-775-div-775-l-23248">dô der mitte morgen wart erkant.</l>
					<l n="27" xml:id="chapter-775-div-775-l-23249">Gramoflanz und Gâwân,</l>
					<l n="28" xml:id="chapter-775-div-775-l-23250">von in diu koste wart getân.</l>
					<l n="29" xml:id="chapter-775-div-775-l-23251">Artûs was des landes gast:</l>
					<l n="30" xml:id="chapter-775-div-775-l-23252">sîner koste iedoch dâ niht gebrast.</l>
				</div>
			</div>
			<div n="776" xml:id="chapter-776" type="chapter" data-level="1">
				<div xml:id="chapter-776-div-776" data-level="2">
					<l n="1" xml:id="chapter-776-div-776-l-23253">ez ist selten worden naht,</l>
					<l n="2" xml:id="chapter-776-div-776-l-23254">wande ez der sunnen ist geslaht,</l>
					<l n="3" xml:id="chapter-776-div-776-l-23255">si enbræhte ie den tac dar nâch.</l>
					<l n="4" xml:id="chapter-776-div-776-l-23256">al daz selbe ouch dâ geschach:</l>
					<l n="5" xml:id="chapter-776-div-776-l-23257">er schein in süeze lûter klâr.</l>
					<l n="6" xml:id="chapter-776-div-776-l-23258">dâ streich manec ritter wol sîn hâr,</l>
					<l n="7" xml:id="chapter-776-div-776-l-23259">dar ûf bluomîniu schapel.</l>
					<l n="8" xml:id="chapter-776-div-776-l-23260">manec ungevelschet vrouwen vel</l>
					<l n="9" xml:id="chapter-776-div-776-l-23261">man dâ bî rôten munden sach.</l>
					<l n="10" xml:id="chapter-776-div-776-l-23262">ob Kîôt die wârheit sprach,</l>
					<l n="11" xml:id="chapter-776-div-776-l-23263">ritter und vrouwen truogen gewant,</l>
					<l n="12" xml:id="chapter-776-div-776-l-23264">niht gesniten in einem lant,</l>
					<l n="13" xml:id="chapter-776-div-776-l-23265">wîbe gebende, nider, hôch,</l>
					<l n="14" xml:id="chapter-776-div-776-l-23266">als ez nâch ir lantwîse zôch.</l>
					<l n="15" xml:id="chapter-776-div-776-l-23267">dâ was ein wît gesamentiu diet.</l>
					<l n="16" xml:id="chapter-776-div-776-l-23268">durch daz ir site sich underschiet:</l>
					<l n="17" xml:id="chapter-776-div-776-l-23269">swelh vrouwe was sunder âmîs,</l>
					<l n="18" xml:id="chapter-776-div-776-l-23270">diu getorste niht deheinen wîs</l>
					<l n="19" xml:id="chapter-776-div-776-l-23271">über tavelrunder komen.</l>
					<l n="20" xml:id="chapter-776-div-776-l-23272">hete si dienest ûf ir lôn genomen</l>
					<l n="21" xml:id="chapter-776-div-776-l-23273">und gap si lônes sicherheit,</l>
					<l n="22" xml:id="chapter-776-div-776-l-23274">an tavelrunder rinc si reit:</l>
					<l n="23" xml:id="chapter-776-div-776-l-23275">die andern muostenz lâzen,</l>
					<l n="24" xml:id="chapter-776-div-776-l-23276">in ir herbergen si sâzen.</l>
					<l n="25" xml:id="chapter-776-div-776-l-23277">dô Artûs messe hete vernomen,</l>
					<l n="26" xml:id="chapter-776-div-776-l-23278">man sach Gramoflanzen komen</l>
					<l n="27" xml:id="chapter-776-div-776-l-23279">und den herzogen von Gôwerzîn</l>
					<l n="28" xml:id="chapter-776-div-776-l-23280">und Flôranden, den gesellen sîn.</l>
					<l n="29" xml:id="chapter-776-div-776-l-23281">die drî gerten sunder</l>
					<l n="30" xml:id="chapter-776-div-776-l-23282">phlihte über tavelrunder:</l>
				</div>
			</div>
			<div n="777" xml:id="chapter-777" type="chapter" data-level="1">
				<div xml:id="chapter-777-div-777" data-level="2">
					<l n="1" xml:id="chapter-777-div-777-l-23283">Artûs werte si des sân.</l>
					<l n="2" xml:id="chapter-777-div-777-l-23284">vrâge iuch wîp oder man,</l>
					<l n="3" xml:id="chapter-777-div-777-l-23285">wer trüege die rîchesten hant,</l>
					<l n="4" xml:id="chapter-777-div-777-l-23286">der ie von deheinem lant</l>
					<l n="5" xml:id="chapter-777-div-777-l-23287">über tavelrunder gesaz,</l>
					<l n="6" xml:id="chapter-777-div-777-l-23288">ir enmuget sis niht bescheiden baz,</l>
					<l n="7" xml:id="chapter-777-div-777-l-23289">ez was Feirefîz Anschevîn.</l>
					<l n="8" xml:id="chapter-777-div-777-l-23290">dâ mite lât die rede sîn.</l>
					<l n="9" xml:id="chapter-777-div-777-l-23291">si zogeten gein dem ringe</l>
					<l n="10" xml:id="chapter-777-div-777-l-23292">mit werdeclîchem dinge.</l>
					<l n="11" xml:id="chapter-777-div-777-l-23293">etslîch vrouwe wart gehurt,</l>
					<l n="12" xml:id="chapter-777-div-777-l-23294">wære ir pherde niht wol gegurt,</l>
					<l n="13" xml:id="chapter-777-div-777-l-23295">si wære gevallen schiere.</l>
					<l n="14" xml:id="chapter-777-div-777-l-23296">manege rîche baniere</l>
					<l n="15" xml:id="chapter-777-div-777-l-23297">sach man zallen sîten komen.</l>
					<l n="16" xml:id="chapter-777-div-777-l-23298">dâ wart der buhurt wît genomen</l>
					<l n="17" xml:id="chapter-777-div-777-l-23299">alum der tavelrunder rinc.</l>
					<l n="18" xml:id="chapter-777-div-777-l-23300">ez wâren höveschlîchiu dinc,</l>
					<l n="19" xml:id="chapter-777-div-777-l-23301">daz ir deheiner in den rinc gereit:</l>
					<l n="20" xml:id="chapter-777-div-777-l-23302">daz velt was ûzerhalp sô breit,</l>
					<l n="21" xml:id="chapter-777-div-777-l-23303">si mohten diu ors ersprengen</l>
					<l n="22" xml:id="chapter-777-div-777-l-23304">und sich mit hurte mengen</l>
					<l n="23" xml:id="chapter-777-div-777-l-23305">und ouch mit künste rîten sô,</l>
					<l n="24" xml:id="chapter-777-div-777-l-23306">des diu wîp ze sehene wâren vrô.</l>
					<l n="25" xml:id="chapter-777-div-777-l-23307">si kômen ouch, dâ si sâzen.</l>
					<l n="26" xml:id="chapter-777-div-777-l-23308">aldâ die werden âzen,</l>
					<l n="27" xml:id="chapter-777-div-777-l-23309">kamerære, truhsæzen, schenken</l>
					<l n="28" xml:id="chapter-777-div-777-l-23310">muosten daz bedenken,</l>
					<l n="29" xml:id="chapter-777-div-777-l-23311">wie manz mit zuht dar vür getruoc.</l>
					<l n="30" xml:id="chapter-777-div-777-l-23312">ich wæne, man gap in dâ genuoc.</l>
				</div>
			</div>
			<div n="778" xml:id="chapter-778" type="chapter" data-level="1">
				<div xml:id="chapter-778-div-778" data-level="2">
					<l n="1" xml:id="chapter-778-div-778-l-23313">etslîch vrouwe hete prîs,</l>
					<l n="2" xml:id="chapter-778-div-778-l-23314">diu dâ saz bî ir âmîs.</l>
					<l n="3" xml:id="chapter-778-div-778-l-23315">maneger durch gerndes herzen rât</l>
					<l n="4" xml:id="chapter-778-div-778-l-23316">gedienet was mit hôher tât.</l>
					<l n="5" xml:id="chapter-778-div-778-l-23317">Feirefîz und Parzivâl</l>
					<l n="6" xml:id="chapter-778-div-778-l-23318">mit prüeven heten süeze wal</l>
					<l n="7" xml:id="chapter-778-div-778-l-23319">jene vrouwen und dise.</l>
					<l n="8" xml:id="chapter-778-div-778-l-23320">man gesach ûf acker noch ûf wise</l>
					<l n="9" xml:id="chapter-778-div-778-l-23321">liehter vel noch rœter munt</l>
					<l n="10" xml:id="chapter-778-div-778-l-23322">sô manegen nie ze keiner stunt,</l>
					<l n="11" xml:id="chapter-778-div-778-l-23323">alsô man an dem ringe vant.</l>
					<l n="12" xml:id="chapter-778-div-778-l-23324">des wart dem heiden vreude erkant.</l>
					<l n="13" xml:id="chapter-778-div-778-l-23325">wol dem künfteclîchen tage!</l>
					<l n="14" xml:id="chapter-778-div-778-l-23326">gêrt sî ir süezen mære sage,</l>
					<l n="15" xml:id="chapter-778-div-778-l-23327">als von ir munde wart vernomen!</l>
					<l n="16" xml:id="chapter-778-div-778-l-23328">man sach eine juncvrouwen komen,</l>
					<l n="17" xml:id="chapter-778-div-778-l-23329">ir kleider wâren tiure und wol gesniten,</l>
					<l n="18" xml:id="chapter-778-div-778-l-23330">kostebære nâch Franzoiser siten,</l>
					<l n="19" xml:id="chapter-778-div-778-l-23331">ir kappe ein rîcher sâmit</l>
					<l n="20" xml:id="chapter-778-div-778-l-23332">noch swerzer denne ein gênît:</l>
					<l n="21" xml:id="chapter-778-div-778-l-23333">arâbesch golt gap drûfe schîn,</l>
					<l n="22" xml:id="chapter-778-div-778-l-23334">wol geworht mance turteltûbelîn</l>
					<l n="23" xml:id="chapter-778-div-778-l-23335">nâch dem insigel des grâles.</l>
					<l n="24" xml:id="chapter-778-div-778-l-23336">si wart des selben mâles</l>
					<l n="25" xml:id="chapter-778-div-778-l-23337">beschouwet vil durch wunders ger.</l>
					<l n="26" xml:id="chapter-778-div-778-l-23338">nû lât si heistieren her.</l>
					<l n="27" xml:id="chapter-778-div-778-l-23339">ir gebende was hôch unde blanc,</l>
					<l n="28" xml:id="chapter-778-div-778-l-23340">mit manegem dicken ummevanc</l>
					<l n="29" xml:id="chapter-778-div-778-l-23341">was ir antlitze verdecket</l>
					<l n="30" xml:id="chapter-778-div-778-l-23342">und niht ze sehene enblecket.</l>
				</div>
			</div>
			<div n="779" xml:id="chapter-779" type="chapter" data-level="1">
				<div xml:id="chapter-779-div-779" data-level="2">
					<l n="1" xml:id="chapter-779-div-779-l-23343">senfteclîche und doch in vollem zelt</l>
					<l n="2" xml:id="chapter-779-div-779-l-23344">kom si rîtende über velt.</l>
					<l n="3" xml:id="chapter-779-div-779-l-23345">ir zoum, ir satel, ir runzît</l>
					<l n="4" xml:id="chapter-779-div-779-l-23346">was rîche und tiure âne allen strît.</l>
					<l n="5" xml:id="chapter-779-div-779-l-23347">man liez si an den zîten</l>
					<l n="6" xml:id="chapter-779-div-779-l-23348">in den rinc rîten.</l>
					<l n="7" xml:id="chapter-779-div-779-l-23349">diu wîse, niht diu tumme</l>
					<l n="8" xml:id="chapter-779-div-779-l-23350">reit den rinc alumme.</l>
					<l n="9" xml:id="chapter-779-div-779-l-23351">man zeicte ir, wâ Artûs saz,</l>
					<l n="10" xml:id="chapter-779-div-779-l-23352">gein dem si grüezens niht vergaz:</l>
					<l n="11" xml:id="chapter-779-div-779-l-23353">en franzois was ir sprâche.</l>
					<l n="12" xml:id="chapter-779-div-779-l-23354">si warp, daz ein râche</l>
					<l n="13" xml:id="chapter-779-div-779-l-23355">ûf si verkorn wære</l>
					<l n="14" xml:id="chapter-779-div-779-l-23356">und daz man hôrte ir mære.</l>
					<l n="15" xml:id="chapter-779-div-779-l-23357">den künec und die künegîn</l>
					<l n="16" xml:id="chapter-779-div-779-l-23358">bat si helfe und an ir rede sîn.</l>
					<l n="17" xml:id="chapter-779-div-779-l-23359">si kêrte von in al zehant,</l>
					<l n="18" xml:id="chapter-779-div-779-l-23360">dâ si Parzivâlen sitzen vant</l>
					<l n="19" xml:id="chapter-779-div-779-l-23361">bî Artûse nâhen.</l>
					<l n="20" xml:id="chapter-779-div-779-l-23362">si begunde ir sprunges gâhen</l>
					<l n="21" xml:id="chapter-779-div-779-l-23363">von dem pherde ûf daz gras:</l>
					<l n="22" xml:id="chapter-779-div-779-l-23364">si viel mit zuht, diu an ir was,</l>
					<l n="23" xml:id="chapter-779-div-779-l-23365">Parzivâle an sînen vuoz.</l>
					<l n="24" xml:id="chapter-779-div-779-l-23366">si warp al weinde um sînen gruoz,</l>
					<l n="25" xml:id="chapter-779-div-779-l-23367">sô daz er zorn gein ir verlür</l>
					<l n="26" xml:id="chapter-779-div-779-l-23368">und âne kus ûf si verkür.</l>
					<l n="27" xml:id="chapter-779-div-779-l-23369">Artûs und Feirefîz</l>
					<l n="28" xml:id="chapter-779-div-779-l-23370">an den gewerp legeten vlîz.</l>
					<l n="29" xml:id="chapter-779-div-779-l-23371">Parzivâl truoc ûf si haz:</l>
					<l n="30" xml:id="chapter-779-div-779-l-23372">durch vriunde bete er des vergaz</l>
				</div>
			</div>
			<div n="780" xml:id="chapter-780" type="chapter" data-level="1">
				<div xml:id="chapter-780-div-780" data-level="2">
					<l n="1" xml:id="chapter-780-div-780-l-23373">mit triuwen âne vâre.</l>
					<l n="2" xml:id="chapter-780-div-780-l-23374">diu werde, niht diu klâre</l>
					<l n="3" xml:id="chapter-780-div-780-l-23375">snellîche wider ûf dô spranc:</l>
					<l n="4" xml:id="chapter-780-div-780-l-23376">si neic in unde sagete in danc,</l>
					<l n="5" xml:id="chapter-780-div-780-l-23377">die ir nâch grôzer schulde</l>
					<l n="6" xml:id="chapter-780-div-780-l-23378">geholfen heten hulde.</l>
					<l n="7" xml:id="chapter-780-div-780-l-23379">wider abe ir houbetgebende:</l>
					<l n="8" xml:id="chapter-780-div-780-l-23380">si want mit ir hende</l>
					<l n="9" xml:id="chapter-780-div-780-l-23381">ez wære betzel oder snürrinc,</l>
					<l n="10" xml:id="chapter-780-div-780-l-23382">daz warf si von ir an den rinc.</l>
					<l n="11" xml:id="chapter-780-div-780-l-23383">Kundrîe la surziere</l>
					<l n="12" xml:id="chapter-780-div-780-l-23384">wart dô bekennet schiere</l>
					<l n="13" xml:id="chapter-780-div-780-l-23385">und des grâles wâpen, daz si truoc.</l>
					<l n="14" xml:id="chapter-780-div-780-l-23386">daz wart beschouwet dô genuoc.</l>
					<l n="15" xml:id="chapter-780-div-780-l-23387">si vuorte ouch noch den selben lîp,</l>
					<l n="16" xml:id="chapter-780-div-780-l-23388">den sô manec man und wîp</l>
					<l n="17" xml:id="chapter-780-div-780-l-23389">sach zuo dem Plimizôle komen.</l>
					<l n="18" xml:id="chapter-780-div-780-l-23390">ir antlitze ir habet vernomen:</l>
					<l n="19" xml:id="chapter-780-div-780-l-23391">ir ougen stuonden dennoch sus,</l>
					<l n="20" xml:id="chapter-780-div-780-l-23392">gel als ein topâzjus,</l>
					<l n="21" xml:id="chapter-780-div-780-l-23393">ir zene lanc, ir munt gap schîn</l>
					<l n="22" xml:id="chapter-780-div-780-l-23394">als ein vîol weitîn.</l>
					<l n="23" xml:id="chapter-780-div-780-l-23395">wan daz si truoc gein prîse muot,</l>
					<l n="24" xml:id="chapter-780-div-780-l-23396">si vuorte âne nôt den tiuren huot</l>
					<l n="25" xml:id="chapter-780-div-780-l-23397">ûf dem Plimizôles plân.</l>
					<l n="26" xml:id="chapter-780-div-780-l-23398">diu sunne hete ir niht getân:</l>
					<l n="27" xml:id="chapter-780-div-780-l-23399">diu enmohte ir vel durch daz hâr</l>
					<l n="28" xml:id="chapter-780-div-780-l-23400">niht verselwen mit ir blickes vâr.</l>
					<l n="29" xml:id="chapter-780-div-780-l-23401">si stuont mit zuht unde sprach,</l>
					<l n="30" xml:id="chapter-780-div-780-l-23402">des man vür hôhiu mære jach.</l>
				</div>
			</div>
			<div n="781" xml:id="chapter-781" type="chapter" data-level="1">
				<div xml:id="chapter-781-div-781" data-level="2">
					<l n="1" xml:id="chapter-781-div-781-l-23403">an der selben stunde</l>
					<l n="2" xml:id="chapter-781-div-781-l-23404">ir rede si sus begunde:</l>
					<l n="3" xml:id="chapter-781-div-781-l-23405">"ô wol dich, Gahmuretes sun!</l>
					<l n="4" xml:id="chapter-781-div-781-l-23406">got wil genâde an dir nû tuon:</l>
					<l n="5" xml:id="chapter-781-div-781-l-23407">ich meine, den Herzeloide bar.</l>
					<l n="6" xml:id="chapter-781-div-781-l-23408">Feirefîz der vêch gevar</l>
					<l n="7" xml:id="chapter-781-div-781-l-23409">muoz mir willekomen sîn</l>
					<l n="8" xml:id="chapter-781-div-781-l-23410">durch Sekundillen die vrouwen mîn</l>
					<l n="9" xml:id="chapter-781-div-781-l-23411">und durch manege hôhe werdekeit,</l>
					<l n="10" xml:id="chapter-781-div-781-l-23412">die von kindes jugent sîn prîs erstreit."</l>
					<l n="11" xml:id="chapter-781-div-781-l-23413">ze Parzivâle sprach si dô:</l>
					<l n="12" xml:id="chapter-781-div-781-l-23414">"nû wis kiusche und dâ bî vrô.</l>
					<l n="13" xml:id="chapter-781-div-781-l-23415">wol dich des hôhen teiles!</l>
					<l n="14" xml:id="chapter-781-div-781-l-23416">dû krône menschen heiles,</l>
					<l n="15" xml:id="chapter-781-div-781-l-23417">daz epitafium ist gelesen:</l>
					<l n="16" xml:id="chapter-781-div-781-l-23418">dû solt des grâles herre wesen,</l>
					<l n="17" xml:id="chapter-781-div-781-l-23419">Kondwîrâmûrs, daz wîp dîn,</l>
					<l n="18" xml:id="chapter-781-div-781-l-23420">und dîn sun Loherangrîn</l>
					<l n="19" xml:id="chapter-781-div-781-l-23421">sint beidiu mit dir dar benant.</l>
					<l n="20" xml:id="chapter-781-div-781-l-23422">dô dû rûmdes Brôbarz daz lant,</l>
					<l n="21" xml:id="chapter-781-div-781-l-23423">zwêne süne si lebendec dô truoc.</l>
					<l n="22" xml:id="chapter-781-div-781-l-23424">Kardeiz hât ouch dort genuoc.</l>
					<l n="23" xml:id="chapter-781-div-781-l-23425">wære dir niht mêr sælden kunt,</l>
					<l n="24" xml:id="chapter-781-div-781-l-23426">wan daz dîn wârhafter munt</l>
					<l n="25" xml:id="chapter-781-div-781-l-23427">den werden und den süezen</l>
					<l n="26" xml:id="chapter-781-div-781-l-23428">mit rede nû sol grüezen</l>
					<l n="27" xml:id="chapter-781-div-781-l-23429">(den künec Amfortas nû nert</l>
					<l n="28" xml:id="chapter-781-div-781-l-23430">dîns mundes vrâge, diu im wert</l>
					<l n="29" xml:id="chapter-781-div-781-l-23431">siufzebæren jâmer grôz),</l>
					<l n="30" xml:id="chapter-781-div-781-l-23432">wâ wart an sælden ie dîn genôz?"</l>
				</div>
			</div>
			<div n="782" xml:id="chapter-782" type="chapter" data-level="1">
				<div xml:id="chapter-782-div-782" data-level="2">
					<l n="1" xml:id="chapter-782-div-782-l-23433">siben sterne si dô nande</l>
					<l n="2" xml:id="chapter-782-div-782-l-23434">heidensch. die namen bekande</l>
					<l n="3" xml:id="chapter-782-div-782-l-23435">der rîche werde Feirefîz,</l>
					<l n="4" xml:id="chapter-782-div-782-l-23436">der vor ir saz swarz und wîz.</l>
					<l n="5" xml:id="chapter-782-div-782-l-23437">si sprach: "nû prüeve, Parzivâl.</l>
					<l n="6" xml:id="chapter-782-div-782-l-23438">der hœste plânête Zval</l>
					<l n="7" xml:id="chapter-782-div-782-l-23439">und der snelle Almustrî,</l>
					<l n="8" xml:id="chapter-782-div-782-l-23440">Almaret und der liehte Samsî</l>
					<l n="9" xml:id="chapter-782-div-782-l-23441">erzeigent sælekeit an dir.</l>
					<l n="10" xml:id="chapter-782-div-782-l-23442">der vünfte heizt Aligarfîr,</l>
					<l n="11" xml:id="chapter-782-div-782-l-23443">under den der sehste Alkitêr</l>
					<l n="12" xml:id="chapter-782-div-782-l-23444">und uns der næste Alkamêr.</l>
					<l n="13" xml:id="chapter-782-div-782-l-23445">ich ensprichez niht ûz einem troum:</l>
					<l n="14" xml:id="chapter-782-div-782-l-23446">die sint des firmamentes zoum,</l>
					<l n="15" xml:id="chapter-782-div-782-l-23447">die enthalden sîne snelheit,</l>
					<l n="16" xml:id="chapter-782-div-782-l-23448">ir kriec gein sînem loufte ie streit.</l>
					<l n="17" xml:id="chapter-782-div-782-l-23449">sorge ist dînhalp nû weise.</l>
					<l n="18" xml:id="chapter-782-div-782-l-23450">swaz der plânêten reise</l>
					<l n="19" xml:id="chapter-782-div-782-l-23451">umlouft und ir schîn bedecket,</l>
					<l n="20" xml:id="chapter-782-div-782-l-23452">des sint dir zil gestecket</l>
					<l n="21" xml:id="chapter-782-div-782-l-23453">ze reichen und zerwerben.</l>
					<l n="22" xml:id="chapter-782-div-782-l-23454">dîn riuwe muoz verderben.</l>
					<l n="23" xml:id="chapter-782-div-782-l-23455">wan ungenuht al eine</l>
					<l n="24" xml:id="chapter-782-div-782-l-23456">dâ engît dir niht gemeine:</l>
					<l n="25" xml:id="chapter-782-div-782-l-23457">der grâl und des grâles kraft</l>
					<l n="26" xml:id="chapter-782-div-782-l-23458">verbietent valschlîch geselleschaft.</l>
					<l n="27" xml:id="chapter-782-div-782-l-23459">dû hetes junge sorge erzogen:</l>
					<l n="28" xml:id="chapter-782-div-782-l-23460">die hât komendiu vreude an dir betrogen.</l>
					<l n="29" xml:id="chapter-782-div-782-l-23461">dû hâs der sêle ruowe erstriten</l>
					<l n="30" xml:id="chapter-782-div-782-l-23462">und des lîbes vreude in sorge erbiten."</l>
				</div>
			</div>
			<div n="783" xml:id="chapter-783" type="chapter" data-level="1">
				<div xml:id="chapter-783-div-783" data-level="2">
					<l n="1" xml:id="chapter-783-div-783-l-23463">Parzivâlen ir mæres niht verdrôz.</l>
					<l n="2" xml:id="chapter-783-div-783-l-23464">durch liebe ûz sînen ougen vlôz</l>
					<l n="3" xml:id="chapter-783-div-783-l-23465">wazzer, sherzen ursprinc.</l>
					<l n="4" xml:id="chapter-783-div-783-l-23466">dô sprach er: "vrouwe, solhiu dinc,</l>
					<l n="5" xml:id="chapter-783-div-783-l-23467">als ir hie habet genennet,</l>
					<l n="6" xml:id="chapter-783-div-783-l-23468">bin ich vor gote erkennet,</l>
					<l n="7" xml:id="chapter-783-div-783-l-23469">sô daz mîn sündehafter lîp</l>
					<l n="8" xml:id="chapter-783-div-783-l-23470">und hân ich kint, dar zuo mîn wîp,</l>
					<l n="9" xml:id="chapter-783-div-783-l-23471">daz diu des phlihte suln hân,</l>
					<l n="10" xml:id="chapter-783-div-783-l-23472">sô hât got wol ze mir getân.</l>
					<l n="11" xml:id="chapter-783-div-783-l-23473">swar an ir mich ergetzen meget,</l>
					<l n="12" xml:id="chapter-783-div-783-l-23474">dâ mite ir iuwer triuwe reget.</l>
					<l n="13" xml:id="chapter-783-div-783-l-23475">iedoch hete ich niht missetân,</l>
					<l n="14" xml:id="chapter-783-div-783-l-23476">ir hetet mich zornes etswenne erlân.</l>
					<l n="15" xml:id="chapter-783-div-783-l-23477">dô enwas ez et dennoch niht mîn heil.</l>
					<l n="16" xml:id="chapter-783-div-783-l-23478">nû gebet ir mir sô hôhen teil,</l>
					<l n="17" xml:id="chapter-783-div-783-l-23479">dâ von mîn trûren ende hât</l>
					<l n="18" xml:id="chapter-783-div-783-l-23480">die wârheit saget mir iuwer wât:</l>
					<l n="19" xml:id="chapter-783-div-783-l-23481">dô ich ze Munsalvæsche was</l>
					<l n="20" xml:id="chapter-783-div-783-l-23482">bî dem trûregen Amfortas,</l>
					<l n="21" xml:id="chapter-783-div-783-l-23483">swaz ich dâ schilte hangen vant,</l>
					<l n="22" xml:id="chapter-783-div-783-l-23484">die wâren gemâl als iuwer gewant.</l>
					<l n="23" xml:id="chapter-783-div-783-l-23485">vil turteltûben traget ir hie.</l>
					<l n="24" xml:id="chapter-783-div-783-l-23486">vrouwe, nû saget, wenne oder wie</l>
					<l n="25" xml:id="chapter-783-div-783-l-23487">ich sül gein mînen vreuden varn,</l>
					<l n="26" xml:id="chapter-783-div-783-l-23488">und lât mich daz niht lange sparn."</l>
					<l n="27" xml:id="chapter-783-div-783-l-23489">dô sprach si: "lieber herre mîn,</l>
					<l n="28" xml:id="chapter-783-div-783-l-23490">ein man sol dîn geselle sîn.</l>
					<l n="29" xml:id="chapter-783-div-783-l-23491">den wel: geleites warte an mich.</l>
					<l n="30" xml:id="chapter-783-div-783-l-23492">durch helfe niht lange sûme dich."</l>
				</div>
			</div>
			<div n="784" xml:id="chapter-784" type="chapter" data-level="1">
				<div xml:id="chapter-784-div-784" data-level="2">
					<l n="1" xml:id="chapter-784-div-784-l-23493">über al den rinc wart vernomen</l>
					<l n="2" xml:id="chapter-784-div-784-l-23494">"Kundrîe la surziere ist komen"</l>
					<l n="3" xml:id="chapter-784-div-784-l-23495">und waz ir mære meinde.</l>
					<l n="4" xml:id="chapter-784-div-784-l-23496">Orgelûse durch liebe weinde,</l>
					<l n="5" xml:id="chapter-784-div-784-l-23497">daz diu vrâge von Parzivâle</l>
					<l n="6" xml:id="chapter-784-div-784-l-23498">die Amfortases quâle</l>
					<l n="7" xml:id="chapter-784-div-784-l-23499">solde machen wendec.</l>
					<l n="8" xml:id="chapter-784-div-784-l-23500">Artûs der prîses genendec</l>
					<l n="9" xml:id="chapter-784-div-784-l-23501">ze Kundrîen mit zühten sprach:</l>
					<l n="10" xml:id="chapter-784-div-784-l-23502">"vrouwe, rîtet an iuwer gemach.</l>
					<l n="11" xml:id="chapter-784-div-784-l-23503">lât iuwer phlegen, lêrt selbe wie."</l>
					<l n="12" xml:id="chapter-784-div-784-l-23504">si sprach: "ist Arnîve hie,</l>
					<l n="13" xml:id="chapter-784-div-784-l-23505">swelh gemach mir diu gît,</l>
					<l n="14" xml:id="chapter-784-div-784-l-23506">des wil ich leben dise zît,</l>
					<l n="15" xml:id="chapter-784-div-784-l-23507">unz daz mîn herre hinnen vert.</l>
					<l n="16" xml:id="chapter-784-div-784-l-23508">ist ir gevancnisse erwert,</l>
					<l n="17" xml:id="chapter-784-div-784-l-23509">sô erloupt, daz ich müeze schouwen</l>
					<l n="18" xml:id="chapter-784-div-784-l-23510">si und ander vrouwen,</l>
					<l n="19" xml:id="chapter-784-div-784-l-23511">den Klinschor teilte sînen vâr</l>
					<l n="20" xml:id="chapter-784-div-784-l-23512">mit gevancnisse nû manec jâr."</l>
					<l n="21" xml:id="chapter-784-div-784-l-23513">zwêne ritter huoben si ûf ir phert:</l>
					<l n="22" xml:id="chapter-784-div-784-l-23514">z Arnîven reit diu maget wert.</l>
					<l n="23" xml:id="chapter-784-div-784-l-23515">nû was ez ouch zît, daz man dâ gaz.</l>
					<l n="24" xml:id="chapter-784-div-784-l-23516">Parzivâl bî sînem bruoder saz:</l>
					<l n="25" xml:id="chapter-784-div-784-l-23517">den bat er gesellekeit.</l>
					<l n="26" xml:id="chapter-784-div-784-l-23518">Feirefîz was im al bereit</l>
					<l n="27" xml:id="chapter-784-div-784-l-23519">gein Munsalvæsche ze rîten.</l>
					<l n="28" xml:id="chapter-784-div-784-l-23520">an den selben zîten</l>
					<l n="29" xml:id="chapter-784-div-784-l-23521">si stuonden ûf über al den rinc.</l>
					<l n="30" xml:id="chapter-784-div-784-l-23522">Feirefîz warp hôhiu dinc:</l>
				</div>
			</div>
			<div n="785" xml:id="chapter-785" type="chapter" data-level="1">
				<div xml:id="chapter-785-div-785" data-level="2">
					<l n="1" xml:id="chapter-785-div-785-l-23523">er vrâcte den künec Gramoflanz,</l>
					<l n="2" xml:id="chapter-785-div-785-l-23524">ob diu liebe wære ganz</l>
					<l n="3" xml:id="chapter-785-div-785-l-23525">zwischen im und der nifteln sîn,</l>
					<l n="4" xml:id="chapter-785-div-785-l-23526">daz er daz tæte an im nû schîn.</l>
					<l n="5" xml:id="chapter-785-div-785-l-23527">"helft ir und mîn neve Gâwân,</l>
					<l n="6" xml:id="chapter-785-div-785-l-23528">swaz wir hie künege und vürsten hân,</l>
					<l n="7" xml:id="chapter-785-div-785-l-23529">barûne und arme ritter gar,</l>
					<l n="8" xml:id="chapter-785-div-785-l-23530">daz der deheiner hinnen var,</l>
					<l n="9" xml:id="chapter-785-div-785-l-23531">ê si mîn kleinœte ersehen.</l>
					<l n="10" xml:id="chapter-785-div-785-l-23532">mir wære ein laster hie geschehen,</l>
					<l n="11" xml:id="chapter-785-div-785-l-23533">schiede ich vor gâbe hinnen vrî.</l>
					<l n="12" xml:id="chapter-785-div-785-l-23534">swaz hie varndes volkes sî,</l>
					<l n="13" xml:id="chapter-785-div-785-l-23535">die warten alle gâbe an mich.</l>
					<l n="14" xml:id="chapter-785-div-785-l-23536">Artûs, nû wil ich biten dich,</l>
					<l n="15" xml:id="chapter-785-div-785-l-23537">daz es den hôhen niht versmâhe,</l>
					<l n="16" xml:id="chapter-785-div-785-l-23538">des gewerbes gein in gâhe</l>
					<l n="17" xml:id="chapter-785-div-785-l-23539">und wis des lasters vür si phant</l>
					<l n="18" xml:id="chapter-785-div-785-l-23540">(si erkanden nie sô rîche hant)</l>
					<l n="19" xml:id="chapter-785-div-785-l-23541">und gip mir boten in mîne habe,</l>
					<l n="20" xml:id="chapter-785-div-785-l-23542">dâ der prîsent sol komen abe."</l>
					<l n="21" xml:id="chapter-785-div-785-l-23543">si lobeten dem heiden,</l>
					<l n="22" xml:id="chapter-785-div-785-l-23544">si enwolden sich niht scheiden</l>
					<l n="23" xml:id="chapter-785-div-785-l-23545">von dem velde in vier tagen.</l>
					<l n="24" xml:id="chapter-785-div-785-l-23546">der heiden wart vrô, sus hôrte ich sagen.</l>
					<l n="25" xml:id="chapter-785-div-785-l-23547">Artûs im wîse boten gap,</l>
					<l n="26" xml:id="chapter-785-div-785-l-23548">die er solde senden an daz hap.</l>
					<l n="27" xml:id="chapter-785-div-785-l-23549">Feirefîz Gahmuretes kint</l>
					<l n="28" xml:id="chapter-785-div-785-l-23550">nam tincten und permint:</l>
					<l n="29" xml:id="chapter-785-div-785-l-23551">sîn schrift wârzeichens niht verdarp.</l>
					<l n="30" xml:id="chapter-785-div-785-l-23552">ich wæne, ie brief sô vil erwarp.</l>
				</div>
			</div>
			<div n="786" xml:id="chapter-786" type="chapter" data-level="1">
				<div xml:id="chapter-786-div-786" data-level="2">
					<l n="1" xml:id="chapter-786-div-786-l-23553">die boten vuoren endehafte dan.</l>
					<l n="2" xml:id="chapter-786-div-786-l-23554">Parzivâl sîn rede alsus huop an:</l>
					<l n="3" xml:id="chapter-786-div-786-l-23555">en franzois er zin allen sprach,</l>
					<l n="4" xml:id="chapter-786-div-786-l-23556">als Trevrezent dort vorne jach,</l>
					<l n="5" xml:id="chapter-786-div-786-l-23557">daz den grâl ze keinen zîten</l>
					<l n="6" xml:id="chapter-786-div-786-l-23558">niemen möhte erstrîten,</l>
					<l n="7" xml:id="chapter-786-div-786-l-23559">wan der von gote ist dar benant.</l>
					<l n="8" xml:id="chapter-786-div-786-l-23560">diz mære kom über elliu lant,</l>
					<l n="9" xml:id="chapter-786-div-786-l-23561">dehein strît möhte in erwerben:</l>
					<l n="10" xml:id="chapter-786-div-786-l-23562">vil liute liez dô verderben</l>
					<l n="11" xml:id="chapter-786-div-786-l-23563">nâch dem grâle gewerbes list,</l>
					<l n="12" xml:id="chapter-786-div-786-l-23564">dâ von er noch verborgen ist.</l>
					<l n="13" xml:id="chapter-786-div-786-l-23565">Parzivâl und Feirefîz</l>
					<l n="14" xml:id="chapter-786-div-786-l-23566">diu wîp lêrten jâmers vlîz:</l>
					<l n="15" xml:id="chapter-786-div-786-l-23567">si hetenz ungerne vermiten,</l>
					<l n="16" xml:id="chapter-786-div-786-l-23568">in diu vier stücke shers si riten,</l>
					<l n="17" xml:id="chapter-786-div-786-l-23569">si nâmen urloup zal der diet.</l>
					<l n="18" xml:id="chapter-786-div-786-l-23570">ieweder dan mit vreuden schiet,</l>
					<l n="19" xml:id="chapter-786-div-786-l-23571">gewâpent wol gein strîtes wer.</l>
					<l n="20" xml:id="chapter-786-div-786-l-23572">am dritten tage ûz sheidens her</l>
					<l n="21" xml:id="chapter-786-div-786-l-23573">wart ze Jôflanze brâht,</l>
					<l n="22" xml:id="chapter-786-div-786-l-23574">sô grôzer gâbe wart nie gedâht.</l>
					<l n="23" xml:id="chapter-786-div-786-l-23575">swelh künec dâ sîner gâbe emphant,</l>
					<l n="24" xml:id="chapter-786-div-786-l-23576">daz half immer mêr des lant.</l>
					<l n="25" xml:id="chapter-786-div-786-l-23577">ieslîchem man nâch mâze sîn</l>
					<l n="26" xml:id="chapter-786-div-786-l-23578">wart nie sô tiuriu gâbe schîn,</l>
					<l n="27" xml:id="chapter-786-div-786-l-23579">al den vrouwen rîchiu prîsente</l>
					<l n="28" xml:id="chapter-786-div-786-l-23580">von Trîande und von Nourîente.</l>
					<l n="29" xml:id="chapter-786-div-786-l-23581">ich enweiz, wiez her sich schiede hie:</l>
					<l n="30" xml:id="chapter-786-div-786-l-23582">Kundrîe und dise zwêne, hin riten sie.</l>
				</div>
			</div>
			<div n="787" xml:id="chapter-787" type="chapter" data-level="1">
				<div xml:id="chapter-787-div-787" data-level="2">
					<l n="1" xml:id="chapter-787-div-787-l-23583">Amfortas und die sîne</l>
					<l n="2" xml:id="chapter-787-div-787-l-23584">noch vor jâmer dolten pîne:</l>
					<l n="3" xml:id="chapter-787-div-787-l-23585">ir triuwe liez in in der nôt.</l>
					<l n="4" xml:id="chapter-787-div-787-l-23586">dicke er warp um si den tôt:</l>
					<l n="5" xml:id="chapter-787-div-787-l-23587">der wære ouch schiere an im geschehen,</l>
					<l n="6" xml:id="chapter-787-div-787-l-23588">wan daz si in dicke liezen sehen</l>
					<l n="7" xml:id="chapter-787-div-787-l-23589">den grâl und des grâles kraft.</l>
					<l n="8" xml:id="chapter-787-div-787-l-23590">er sprach ze sîner ritterschaft:</l>
					<l n="9" xml:id="chapter-787-div-787-l-23591">"ich weiz wol, phlæget ir triuwe,</l>
					<l n="10" xml:id="chapter-787-div-787-l-23592">sô erbarmete iuch mîn riuwe.</l>
					<l n="11" xml:id="chapter-787-div-787-l-23593">wie lange sol diz an mir wern?</l>
					<l n="12" xml:id="chapter-787-div-787-l-23594">welt ir iu selben rehtes gern,</l>
					<l n="13" xml:id="chapter-787-div-787-l-23595">sô müezet ir gelten mich vor gote.</l>
					<l n="14" xml:id="chapter-787-div-787-l-23596">ich stuont ie gerne ziuwerm gebote,</l>
					<l n="15" xml:id="chapter-787-div-787-l-23597">sît ich von êrste wâpen truoc.</l>
					<l n="16" xml:id="chapter-787-div-787-l-23598">ich hân engolten des genuoc,</l>
					<l n="17" xml:id="chapter-787-div-787-l-23599">ob mir ie unprîs geschach</l>
					<l n="18" xml:id="chapter-787-div-787-l-23600">und ob daz iuwer keiner sach.</l>
					<l n="19" xml:id="chapter-787-div-787-l-23601">sît ir vor untriuwen bewart,</l>
					<l n="20" xml:id="chapter-787-div-787-l-23602">sô lœst mich durch des helmes art</l>
					<l n="21" xml:id="chapter-787-div-787-l-23603">und durch des schiltes orden.</l>
					<l n="22" xml:id="chapter-787-div-787-l-23604">ir sît dicke innen worden,</l>
					<l n="23" xml:id="chapter-787-div-787-l-23605">ob ez iu niht versmâhte,</l>
					<l n="24" xml:id="chapter-787-div-787-l-23606">daz ich diu beidiu brâhte</l>
					<l n="25" xml:id="chapter-787-div-787-l-23607">unverzaget ûf ritterlîchiu werc.</l>
					<l n="26" xml:id="chapter-787-div-787-l-23608">ich hân tal unde berc</l>
					<l n="27" xml:id="chapter-787-div-787-l-23609">mit maneger tjost überzilt</l>
					<l n="28" xml:id="chapter-787-div-787-l-23610">und mit dem swerte alsô gespilt,</l>
					<l n="29" xml:id="chapter-787-div-787-l-23611">daz es die vînde an mir verdrôz,</l>
					<l n="30" xml:id="chapter-787-div-787-l-23612">swie wênec ich des gein iu genôz,</l>
				</div>
			</div>
			<div n="788" xml:id="chapter-788" type="chapter" data-level="1">
				<div xml:id="chapter-788-div-788" data-level="2">
					<l n="1" xml:id="chapter-788-div-788-l-23613">ich vreuden ellende!</l>
					<l n="2" xml:id="chapter-788-div-788-l-23614">zem urteillîchen ende</l>
					<l n="3" xml:id="chapter-788-div-788-l-23615">beklage ich eine iuch alle:</l>
					<l n="4" xml:id="chapter-788-div-788-l-23616">sô næht ez iuwerm valle,</l>
					<l n="5" xml:id="chapter-788-div-788-l-23617">ir enlât mich von iu scheiden.</l>
					<l n="6" xml:id="chapter-788-div-788-l-23618">mîn kummer solde iu leiden.</l>
					<l n="7" xml:id="chapter-788-div-788-l-23619">ir habet gesehen und ouch vernomen,</l>
					<l n="8" xml:id="chapter-788-div-788-l-23620">wie mir diz ungelücke ist komen.</l>
					<l n="9" xml:id="chapter-788-div-788-l-23621">waz touc ich iu ze herren nuo?</l>
					<l n="10" xml:id="chapter-788-div-788-l-23622">ez ist iu leider alze vruo,</l>
					<l n="11" xml:id="chapter-788-div-788-l-23623">wirt iuwer sêle an mir verlorn.</l>
					<l n="12" xml:id="chapter-788-div-788-l-23624">waz sites habet ir iu erkorn?"</l>
					<l n="13" xml:id="chapter-788-div-788-l-23625">si heten kummers in erlôst,</l>
					<l n="14" xml:id="chapter-788-div-788-l-23626">wan der trœstenlîche trôst,</l>
					<l n="15" xml:id="chapter-788-div-788-l-23627">den Trevrezent dort vorne sprach.</l>
					<l n="16" xml:id="chapter-788-div-788-l-23628">als er am grâle geschriben sach,</l>
					<l n="17" xml:id="chapter-788-div-788-l-23629">si warten anderstunt des man,</l>
					<l n="18" xml:id="chapter-788-div-788-l-23630">dem al sîn vreude aldâ entran,</l>
					<l n="19" xml:id="chapter-788-div-788-l-23631">und der helfeclîchen stunde,</l>
					<l n="20" xml:id="chapter-788-div-788-l-23632">der vrâge von sînem munde.</l>
					<l n="21" xml:id="chapter-788-div-788-l-23633">der künec sich dicke des bewac,</l>
					<l n="22" xml:id="chapter-788-div-788-l-23634">daz er blinzender ougen phlac</l>
					<l n="23" xml:id="chapter-788-div-788-l-23635">etswenne gein vier tagen.</l>
					<l n="24" xml:id="chapter-788-div-788-l-23636">sô wart er zuo dem grâle getragen,</l>
					<l n="25" xml:id="chapter-788-div-788-l-23637">ez wære im liep oder leit:</l>
					<l n="26" xml:id="chapter-788-div-788-l-23638">sô twanc in des diu siecheit,</l>
					<l n="27" xml:id="chapter-788-div-788-l-23639">daz er diu ougen ûf swanc.</l>
					<l n="28" xml:id="chapter-788-div-788-l-23640">sô muoste er âne sînen danc</l>
					<l n="29" xml:id="chapter-788-div-788-l-23641">leben und niht ersterben.</l>
					<l n="30" xml:id="chapter-788-div-788-l-23642">sus kunden si mit im werben</l>
				</div>
			</div>
			<div n="789" xml:id="chapter-789" type="chapter" data-level="1">
				<div xml:id="chapter-789-div-789" data-level="2">
					<l n="1" xml:id="chapter-789-div-789-l-23643">unz an den tac, daz Parzivâl</l>
					<l n="2" xml:id="chapter-789-div-789-l-23644">und Feirefîz der vêch gemâl</l>
					<l n="3" xml:id="chapter-789-div-789-l-23645">mit vreuden ûf Munsalvæsche riten.</l>
					<l n="4" xml:id="chapter-789-div-789-l-23646">nû hete diu wîle des erbiten,</l>
					<l n="5" xml:id="chapter-789-div-789-l-23647">daz Mars oder Jûpiter</l>
					<l n="6" xml:id="chapter-789-div-789-l-23648">wâren komen wider her</l>
					<l n="7" xml:id="chapter-789-div-789-l-23649">al zornec mit ir loufte</l>
					<l n="8" xml:id="chapter-789-div-789-l-23650">(sô was er der verkoufte),</l>
					<l n="9" xml:id="chapter-789-div-789-l-23651">dar si sich von sprunge huoben ê.</l>
					<l n="10" xml:id="chapter-789-div-789-l-23652">daz tet an sîner wunden wê</l>
					<l n="11" xml:id="chapter-789-div-789-l-23653">Amfortase, der sô qual,</l>
					<l n="12" xml:id="chapter-789-div-789-l-23654">megede und ritter hôrten schal</l>
					<l n="13" xml:id="chapter-789-div-789-l-23655">von sînem geschreie dicke</l>
					<l n="14" xml:id="chapter-789-div-789-l-23656">und die jâmerlîchen blicke</l>
					<l n="15" xml:id="chapter-789-div-789-l-23657">tet er in mit den ougen kunt.</l>
					<l n="16" xml:id="chapter-789-div-789-l-23658">er was unhelfeclîche wunt:</l>
					<l n="17" xml:id="chapter-789-div-789-l-23659">si mohten im gehelfen niht.</l>
					<l n="18" xml:id="chapter-789-div-789-l-23660">iedoch diu âventiure giht,</l>
					<l n="19" xml:id="chapter-789-div-789-l-23661">im kœme diu wâre helfe nuo.</l>
					<l n="20" xml:id="chapter-789-div-789-l-23662">si griffen herzen jâmers zuo.</l>
					<l n="21" xml:id="chapter-789-div-789-l-23663">swenne im diu scharphe sûre nôt</l>
					<l n="22" xml:id="chapter-789-div-789-l-23664">daz strenge ungemach gebôt,</l>
					<l n="23" xml:id="chapter-789-div-789-l-23665">sô wart der luft gesüezet,</l>
					<l n="24" xml:id="chapter-789-div-789-l-23666">der wunden smac gebüezet.</l>
					<l n="25" xml:id="chapter-789-div-789-l-23667">vor im ûf dem teppech lac</l>
					<l n="26" xml:id="chapter-789-div-789-l-23668">pigment und zerbenzînen smac,</l>
					<l n="27" xml:id="chapter-789-div-789-l-23669">müzzel und arômatâ.</l>
					<l n="28" xml:id="chapter-789-div-789-l-23670">durch süezen luft lac ouch dâ</l>
					<l n="29" xml:id="chapter-789-div-789-l-23671">drîakel und amber tiure,</l>
					<l n="30" xml:id="chapter-789-div-789-l-23672">der smac was gehiure.</l>
				</div>
			</div>
			<div n="790" xml:id="chapter-790" type="chapter" data-level="1">
				<div xml:id="chapter-790-div-790" data-level="2">
					<l n="1" xml:id="chapter-790-div-790-l-23673">swâ man ûf den teppech trat,</l>
					<l n="2" xml:id="chapter-790-div-790-l-23674">kardemôme, jerofel, muskât</l>
					<l n="3" xml:id="chapter-790-div-790-l-23675">lac gebrochen under ir vüezen</l>
					<l n="4" xml:id="chapter-790-div-790-l-23676">durch den luft süezen:</l>
					<l n="5" xml:id="chapter-790-div-790-l-23677">sô daz mit triten wart gebert,</l>
					<l n="6" xml:id="chapter-790-div-790-l-23678">sô was dâ sûrer smac erwert.</l>
					<l n="7" xml:id="chapter-790-div-790-l-23679">sîn viur was lignâlôê:</l>
					<l n="8" xml:id="chapter-790-div-790-l-23680">daz hân ich iu gesaget ouch ê.</l>
					<l n="9" xml:id="chapter-790-div-790-l-23681">an dem spanbette die stollen sîn</l>
					<l n="10" xml:id="chapter-790-div-790-l-23682">wâren viperhornîn.</l>
					<l n="11" xml:id="chapter-790-div-790-l-23683">durch ruowen vürz gelüppe</l>
					<l n="12" xml:id="chapter-790-div-790-l-23684">von würzen manec gestüppe</l>
					<l n="13" xml:id="chapter-790-div-790-l-23685">was ûf den kultern gesæt.</l>
					<l n="14" xml:id="chapter-790-div-790-l-23686">gesteppet und niht genæt</l>
					<l n="15" xml:id="chapter-790-div-790-l-23687">was, dâ er ûfe lente.</l>
					<l n="16" xml:id="chapter-790-div-790-l-23688">phelle von Nourîente</l>
					<l n="17" xml:id="chapter-790-div-790-l-23689">und palmât was sîn matraz.</l>
					<l n="18" xml:id="chapter-790-div-790-l-23690">sîn spanbette was noch baz</l>
					<l n="19" xml:id="chapter-790-div-790-l-23691">gehêrt mit edeln steinen</l>
					<l n="20" xml:id="chapter-790-div-790-l-23692">und anders enkeinen.</l>
					<l n="21" xml:id="chapter-790-div-790-l-23693">daz spanbette zôch zein ander</l>
					<l n="22" xml:id="chapter-790-div-790-l-23694">strangen von salamander:</l>
					<l n="23" xml:id="chapter-790-div-790-l-23695">daz wâren under im diu ricseil.</l>
					<l n="24" xml:id="chapter-790-div-790-l-23696">er hete an vreuden kranken teil.</l>
					<l n="25" xml:id="chapter-790-div-790-l-23697">ez was rîche an allen sîten:</l>
					<l n="26" xml:id="chapter-790-div-790-l-23698">niemen darf des strîten,</l>
					<l n="27" xml:id="chapter-790-div-790-l-23699">daz er bezzerz ie gesæhe.</l>
					<l n="28" xml:id="chapter-790-div-790-l-23700">ez was tiure und wæhe</l>
					<l n="29" xml:id="chapter-790-div-790-l-23701">von der edeln steine geslehte.</l>
					<l n="30" xml:id="chapter-790-div-790-l-23702">die hœrt hie nennen rehte:</l>
				</div>
			</div>
			<div n="791" xml:id="chapter-791" type="chapter" data-level="1">
				<div xml:id="chapter-791-div-791" data-level="2">
					<l n="1" xml:id="chapter-791-div-791-l-23703">karfunkel und silênîtes,</l>
					<l n="2" xml:id="chapter-791-div-791-l-23704">balax und gagâtromes,</l>
					<l n="3" xml:id="chapter-791-div-791-l-23705">ônix und kalzidôn,</l>
					<l n="4" xml:id="chapter-791-div-791-l-23706">kôralis und bestjôn,</l>
					<l n="5" xml:id="chapter-791-div-791-l-23707">ûnjô und optallîes,</l>
					<l n="6" xml:id="chapter-791-div-791-l-23708">zerauns und epistîtes,</l>
					<l n="7" xml:id="chapter-791-div-791-l-23709">jerachîtes und eljotrôpjâ,</l>
					<l n="8" xml:id="chapter-791-div-791-l-23710">pantêrs und antrodragmâ,</l>
					<l n="9" xml:id="chapter-791-div-791-l-23711">prâsem und saddâ,</l>
					<l n="10" xml:id="chapter-791-div-791-l-23712">ematîtes und djonîsjâ,</l>
					<l n="11" xml:id="chapter-791-div-791-l-23713">achâtes und zelidôn,</l>
					<l n="12" xml:id="chapter-791-div-791-l-23714">sardônis und kalkofôn,</l>
					<l n="13" xml:id="chapter-791-div-791-l-23715">kornjôl und jaspis,</l>
					<l n="14" xml:id="chapter-791-div-791-l-23716">etîtes und îris,</l>
					<l n="15" xml:id="chapter-791-div-791-l-23717">gagâtes und ligûrjus,</l>
					<l n="16" xml:id="chapter-791-div-791-l-23718">abestô und zegolitus,</l>
					<l n="17" xml:id="chapter-791-div-791-l-23719">galaktîdâ und jazinktus,</l>
					<l n="18" xml:id="chapter-791-div-791-l-23720">orîtes und enîdrus,</l>
					<l n="19" xml:id="chapter-791-div-791-l-23721">absist und alabandâ,</l>
					<l n="20" xml:id="chapter-791-div-791-l-23722">krisolekter und hîennîâ,</l>
					<l n="21" xml:id="chapter-791-div-791-l-23723">smârât und magnes,</l>
					<l n="22" xml:id="chapter-791-div-791-l-23724">safîr und pirîtes.</l>
					<l n="23" xml:id="chapter-791-div-791-l-23725">ouch stuont her unde dâ</l>
					<l n="24" xml:id="chapter-791-div-791-l-23726">turkoise und liparêâ,</l>
					<l n="25" xml:id="chapter-791-div-791-l-23727">krisolde, rubîne,</l>
					<l n="26" xml:id="chapter-791-div-791-l-23728">paleise und sardîne,</l>
					<l n="27" xml:id="chapter-791-div-791-l-23729">adamas und krisoprassis,</l>
					<l n="28" xml:id="chapter-791-div-791-l-23730">melochîtes und dîadochis,</l>
					<l n="29" xml:id="chapter-791-div-791-l-23731">pêanîtes und mêdus,</l>
					<l n="30" xml:id="chapter-791-div-791-l-23732">berillus und topâzjus.</l>
				</div>
			</div>
			<div n="792" xml:id="chapter-792" type="chapter" data-level="1">
				<div xml:id="chapter-792-div-792" data-level="2">
					<l n="1" xml:id="chapter-792-div-792-l-23733">etslîcher lêrte hôhen muot:</l>
					<l n="2" xml:id="chapter-792-div-792-l-23734">ze sælde und zerzenîe guot</l>
					<l n="3" xml:id="chapter-792-div-792-l-23735">was dâ maneges steines sunderart.</l>
					<l n="4" xml:id="chapter-792-div-792-l-23736">vil kraft man an in innen wart,</l>
					<l n="5" xml:id="chapter-792-div-792-l-23737">derz versuochen kunde mit listen.</l>
					<l n="6" xml:id="chapter-792-div-792-l-23738">dâ mite si muosten vristen</l>
					<l n="7" xml:id="chapter-792-div-792-l-23739">Amfortasen, der ir herze truoc,</l>
					<l n="8" xml:id="chapter-792-div-792-l-23740">sînem volke er jâmers gap genuoc:</l>
					<l n="9" xml:id="chapter-792-div-792-l-23741">doch wirt nû vreude an im vernomen.</l>
					<l n="10" xml:id="chapter-792-div-792-l-23742">in Terre de Salvæsche ist komen,</l>
					<l n="11" xml:id="chapter-792-div-792-l-23743">von Jôflanze gestrichen,</l>
					<l n="12" xml:id="chapter-792-div-792-l-23744">dem sîn sorge was entwichen,</l>
					<l n="13" xml:id="chapter-792-div-792-l-23745">Parzivâl, sîn bruoder und ein maget.</l>
					<l n="14" xml:id="chapter-792-div-792-l-23746">mir ist niht vür wâr gesaget,</l>
					<l n="15" xml:id="chapter-792-div-792-l-23747">wie verre dâ zwischen wære.</l>
					<l n="16" xml:id="chapter-792-div-792-l-23748">si ervüeren nû strîtes mære:</l>
					<l n="17" xml:id="chapter-792-div-792-l-23749">wan Kundrîe ir geleite</l>
					<l n="18" xml:id="chapter-792-div-792-l-23750">schiet si von arbeite.</l>
					<l n="19" xml:id="chapter-792-div-792-l-23751">si riten gein einer warte.</l>
					<l n="20" xml:id="chapter-792-div-792-l-23752">dâ gâhte gein in harte</l>
					<l n="21" xml:id="chapter-792-div-792-l-23753">manec wol geriten templeis</l>
					<l n="22" xml:id="chapter-792-div-792-l-23754">gewâpent. die wâren sô kurteis,</l>
					<l n="23" xml:id="chapter-792-div-792-l-23755">an dem geleite si wol sâhen,</l>
					<l n="24" xml:id="chapter-792-div-792-l-23756">daz in vreude solde nâhen.</l>
					<l n="25" xml:id="chapter-792-div-792-l-23757">der selben rotte meister sprach,</l>
					<l n="26" xml:id="chapter-792-div-792-l-23758">dô er vil turteltûben sach</l>
					<l n="27" xml:id="chapter-792-div-792-l-23759">glesten ab Kundrîen wât:</l>
					<l n="28" xml:id="chapter-792-div-792-l-23760">"unser sorge ein ende hât:</l>
					<l n="29" xml:id="chapter-792-div-792-l-23761">mit sgrâles insigel hie</l>
					<l n="30" xml:id="chapter-792-div-792-l-23762">kumt uns, des wir dâ gerten ie,</l>
				</div>
			</div>
			<div n="793" xml:id="chapter-793" type="chapter" data-level="1">
				<div xml:id="chapter-793-div-793" data-level="2">
					<l n="1" xml:id="chapter-793-div-793-l-23763">sît uns der jâmerstric beslôz.</l>
					<l n="2" xml:id="chapter-793-div-793-l-23764">habet stille: uns næhet vreude grôz."</l>
					<l n="3" xml:id="chapter-793-div-793-l-23765">Feirefîz Anschevîn</l>
					<l n="4" xml:id="chapter-793-div-793-l-23766">mante Parzivâlen den bruoder sîn</l>
					<l n="5" xml:id="chapter-793-div-793-l-23767">an der selben zîte,</l>
					<l n="6" xml:id="chapter-793-div-793-l-23768">er gâhte gein dem strîte.</l>
					<l n="7" xml:id="chapter-793-div-793-l-23769">Kundrîe in mit dem zoume vienc.</l>
					<l n="8" xml:id="chapter-793-div-793-l-23770">sîner tjost dâ niht ergienc.</l>
					<l n="9" xml:id="chapter-793-div-793-l-23771">dô sprach diu maget rûch gemâl</l>
					<l n="10" xml:id="chapter-793-div-793-l-23772">balde zir herren Parzivâl:</l>
					<l n="11" xml:id="chapter-793-div-793-l-23773">"schilte und baniere</l>
					<l n="12" xml:id="chapter-793-div-793-l-23774">möhtet ir erkennen schiere:</l>
					<l n="13" xml:id="chapter-793-div-793-l-23775">dort habet niht wan sgrâles schar.</l>
					<l n="14" xml:id="chapter-793-div-793-l-23776">die sint vil dienesthaft iu gar."</l>
					<l n="15" xml:id="chapter-793-div-793-l-23777">dô sprach der werde heiden:</l>
					<l n="16" xml:id="chapter-793-div-793-l-23778">"sô sî der strît gescheiden."</l>
					<l n="17" xml:id="chapter-793-div-793-l-23779">Parzivâl Kundrîen bat</l>
					<l n="18" xml:id="chapter-793-div-793-l-23780">gein in rîten ûf dem phat.</l>
					<l n="19" xml:id="chapter-793-div-793-l-23781">diu reit und sagete in mære,</l>
					<l n="20" xml:id="chapter-793-div-793-l-23782">waz in vreuden komen wære.</l>
					<l n="21" xml:id="chapter-793-div-793-l-23783">swaz dâ templeise was,</l>
					<l n="22" xml:id="chapter-793-div-793-l-23784">die erbeizten nider ûf daz gras</l>
					<l n="23" xml:id="chapter-793-div-793-l-23785">an den selben stunden.</l>
					<l n="24" xml:id="chapter-793-div-793-l-23786">manec helm wart abe gebunden,</l>
					<l n="25" xml:id="chapter-793-div-793-l-23787">Parzivâlen emphiengen si ze vuoz:</l>
					<l n="26" xml:id="chapter-793-div-793-l-23788">ein segen dûhte si sîn gruoz.</l>
					<l n="27" xml:id="chapter-793-div-793-l-23789">si emphiengen ouch Feirefîzen</l>
					<l n="28" xml:id="chapter-793-div-793-l-23790">den swarzen und den wîzen.</l>
					<l n="29" xml:id="chapter-793-div-793-l-23791">ûf Munsalvæsche wart geriten</l>
					<l n="30" xml:id="chapter-793-div-793-l-23792">al weinde und doch mit vreude siten.</l>
				</div>
			</div>
			<div n="794" xml:id="chapter-794" type="chapter" data-level="1">
				<div xml:id="chapter-794-div-794" data-level="2">
					<l n="1" xml:id="chapter-794-div-794-l-23793">si vunden volkes ungezalt,</l>
					<l n="2" xml:id="chapter-794-div-794-l-23794">manegen wünneclîchen ritter alt,</l>
					<l n="3" xml:id="chapter-794-div-794-l-23795">edeliu kint, vil sarjande,</l>
					<l n="4" xml:id="chapter-794-div-794-l-23796">die trûrege mahinande.</l>
					<l n="5" xml:id="chapter-794-div-794-l-23797">dirre künfte vrô wol mohten sîn</l>
					<l n="6" xml:id="chapter-794-div-794-l-23798">Feirefîz Anschevîn</l>
					<l n="7" xml:id="chapter-794-div-794-l-23799">und Parzivâl, si bêde.</l>
					<l n="8" xml:id="chapter-794-div-794-l-23800">vor dem palas an der grêde</l>
					<l n="9" xml:id="chapter-794-div-794-l-23801">si wurden wol emphangen.</l>
					<l n="10" xml:id="chapter-794-div-794-l-23802">in den palas wart gegangen.</l>
					<l n="11" xml:id="chapter-794-div-794-l-23803">dâ lac nâch ir gewonheit</l>
					<l n="12" xml:id="chapter-794-div-794-l-23804">hundert sinewele teppech breit,</l>
					<l n="13" xml:id="chapter-794-div-794-l-23805">ûf ieslîchem ein phlûmît</l>
					<l n="14" xml:id="chapter-794-div-794-l-23806">und ein kulter lanc von samît.</l>
					<l n="15" xml:id="chapter-794-div-794-l-23807">vuoren die zwêne mit witzen,</l>
					<l n="16" xml:id="chapter-794-div-794-l-23808">si mohten etswâ dâ sitzen,</l>
					<l n="17" xml:id="chapter-794-div-794-l-23809">unz manz harnas von in emphienc.</l>
					<l n="18" xml:id="chapter-794-div-794-l-23810">ein kamerære dar nâher gienc:</l>
					<l n="19" xml:id="chapter-794-div-794-l-23811">der brâhte in kleider rîche,</l>
					<l n="20" xml:id="chapter-794-div-794-l-23812">den beiden al gelîche.</l>
					<l n="21" xml:id="chapter-794-div-794-l-23813">si sâzen, swaz dâ ritter was.</l>
					<l n="22" xml:id="chapter-794-div-794-l-23814">man truoc von golde (ez was niht glas)</l>
					<l n="23" xml:id="chapter-794-div-794-l-23815">vür si manegen tiuren schâl.</l>
					<l n="24" xml:id="chapter-794-div-794-l-23816">Feirefîz und Parzivâl</l>
					<l n="25" xml:id="chapter-794-div-794-l-23817">trunken unde giengen dan</l>
					<l n="26" xml:id="chapter-794-div-794-l-23818">z Amfortase dem trûregen man.</l>
					<l n="27" xml:id="chapter-794-div-794-l-23819">ir habet ê vernomen, daz</l>
					<l n="28" xml:id="chapter-794-div-794-l-23820">der lente und daz er selten saz</l>
					<l n="29" xml:id="chapter-794-div-794-l-23821">und wie sîn bette gehêret was.</l>
					<l n="30" xml:id="chapter-794-div-794-l-23822">dise zwêne emphienc dô Amfortas</l>
				</div>
			</div>
			<div n="795" xml:id="chapter-795" type="chapter" data-level="1">
				<div xml:id="chapter-795-div-795" data-level="2">
					<l n="1" xml:id="chapter-795-div-795-l-23823">vrœlîche und doch mit jâmers siten.</l>
					<l n="2" xml:id="chapter-795-div-795-l-23824">er sprach: "ich hân unsanfte erbiten,</l>
					<l n="3" xml:id="chapter-795-div-795-l-23825">wirde ich immer von iu vrô.</l>
					<l n="4" xml:id="chapter-795-div-795-l-23826">ir schiedet nû jungest von mir alsô,</l>
					<l n="5" xml:id="chapter-795-div-795-l-23827">phleget ir herzenlîcher triuwe,</l>
					<l n="6" xml:id="chapter-795-div-795-l-23828">man siht iuch drum in riuwe.</l>
					<l n="7" xml:id="chapter-795-div-795-l-23829">würde ie prîs von iu gesaget,</l>
					<l n="8" xml:id="chapter-795-div-795-l-23830">hie sî ritter oder maget,</l>
					<l n="9" xml:id="chapter-795-div-795-l-23831">werbet mir dâ zin den tôt</l>
					<l n="10" xml:id="chapter-795-div-795-l-23832">und lât sich enden mîne nôt.</l>
					<l n="11" xml:id="chapter-795-div-795-l-23833">sît ir genant Parzivâl,</l>
					<l n="12" xml:id="chapter-795-div-795-l-23834">sô wert mîn sehen an den grâl</l>
					<l n="13" xml:id="chapter-795-div-795-l-23835">siben naht und ehte tage.</l>
					<l n="14" xml:id="chapter-795-div-795-l-23836">dâ mite ist wendec al mîn klage:</l>
					<l n="15" xml:id="chapter-795-div-795-l-23837">ich engetar iuch anders warnen niht.</l>
					<l n="16" xml:id="chapter-795-div-795-l-23838">wol iu, ob man iu helfe giht.</l>
					<l n="17" xml:id="chapter-795-div-795-l-23839">iuwer geselle ist hie ein vremder man.</l>
					<l n="18" xml:id="chapter-795-div-795-l-23840">sîns stêns ich im vor mir niht gan:</l>
					<l n="19" xml:id="chapter-795-div-795-l-23841">wan lât ir in varn an sîn gemach?"</l>
					<l n="20" xml:id="chapter-795-div-795-l-23842">al weinde Parzivâl dô sprach:</l>
					<l n="21" xml:id="chapter-795-div-795-l-23843">"saget mir, wâ der grâl hie lige.</l>
					<l n="22" xml:id="chapter-795-div-795-l-23844">ob diu gotes güete an mir gesige,</l>
					<l n="23" xml:id="chapter-795-div-795-l-23845">des wirt wol innen disiu schar."</l>
					<l n="24" xml:id="chapter-795-div-795-l-23846">sîn venje viel er sendes dar</l>
					<l n="25" xml:id="chapter-795-div-795-l-23847">drîstunt zêren der trînitât:</l>
					<l n="26" xml:id="chapter-795-div-795-l-23848">er warp, daz müeste werden rât</l>
					<l n="27" xml:id="chapter-795-div-795-l-23849">des trûregen mannes herzesêr.</l>
					<l n="28" xml:id="chapter-795-div-795-l-23850">er rihte sich ûf und sprach dô mêr:</l>
					<l n="29" xml:id="chapter-795-div-795-l-23851">"œheim, waz wirret dir?"</l>
					<l n="30" xml:id="chapter-795-div-795-l-23852">der durch sande Silvestern einen stier</l>
				</div>
			</div>
			<div n="796" xml:id="chapter-796" type="chapter" data-level="1">
				<div xml:id="chapter-796-div-796" data-level="2">
					<l n="1" xml:id="chapter-796-div-796-l-23853">von tôde lebendec dan hiez gên</l>
					<l n="2" xml:id="chapter-796-div-796-l-23854">und der Lâzarum bat ûf stên,</l>
					<l n="3" xml:id="chapter-796-div-796-l-23855">der selbe half, daz Amfortas</l>
					<l n="4" xml:id="chapter-796-div-796-l-23856">wart gesunt und wol genas.</l>
					<l n="5" xml:id="chapter-796-div-796-l-23857">swaz der Franzois heizt flôrî,</l>
					<l n="6" xml:id="chapter-796-div-796-l-23858">der glast kom sînem velle bî.</l>
					<l n="7" xml:id="chapter-796-div-796-l-23859">Parzivâles schœne was nû ein wint</l>
					<l n="8" xml:id="chapter-796-div-796-l-23860">und Absalôn Dâvîdes kint,</l>
					<l n="9" xml:id="chapter-796-div-796-l-23861">von Askalûn Vergulaht</l>
					<l n="10" xml:id="chapter-796-div-796-l-23862">und al, den schœne was geslaht,</l>
					<l n="11" xml:id="chapter-796-div-796-l-23863">und des man Gahmurete jach,</l>
					<l n="12" xml:id="chapter-796-div-796-l-23864">dô man in în zogen sach</l>
					<l n="13" xml:id="chapter-796-div-796-l-23865">ze Kanvoleiz sô wünneclîch,</l>
					<l n="14" xml:id="chapter-796-div-796-l-23866">ir deheines schœne was der gelîch,</l>
					<l n="15" xml:id="chapter-796-div-796-l-23867">die Amfortas ûz siecheit truoc.</l>
					<l n="16" xml:id="chapter-796-div-796-l-23868">got noch künste kan genuoc.</l>
					<l n="17" xml:id="chapter-796-div-796-l-23869">dâ ergienc dô dehein ander wal,</l>
					<l n="18" xml:id="chapter-796-div-796-l-23870">wan die diu schrift an dem grâl</l>
					<l n="19" xml:id="chapter-796-div-796-l-23871">hete ze herren in benant:</l>
					<l n="20" xml:id="chapter-796-div-796-l-23872">Parzivâl wart schiere bekant</l>
					<l n="21" xml:id="chapter-796-div-796-l-23873">ze künege und ze herren dâ.</l>
					<l n="22" xml:id="chapter-796-div-796-l-23874">ich wæne, iemen anderswâ</l>
					<l n="23" xml:id="chapter-796-div-796-l-23875">vünde zwêne als rîche man,</l>
					<l n="24" xml:id="chapter-796-div-796-l-23876">ob ich rîcheit prüeven kan,</l>
					<l n="25" xml:id="chapter-796-div-796-l-23877">als Parzivâl und Feirefîz.</l>
					<l n="26" xml:id="chapter-796-div-796-l-23878">man bôt vil dienestlîchen vlîz</l>
					<l n="27" xml:id="chapter-796-div-796-l-23879">dem wirte und sînem gaste.</l>
					<l n="28" xml:id="chapter-796-div-796-l-23880">ich enweiz, wie manege raste</l>
					<l n="29" xml:id="chapter-796-div-796-l-23881">Kondwîrâmûrs dô was geriten</l>
					<l n="30" xml:id="chapter-796-div-796-l-23882">gein Munsalvæsche mit vreude siten.</l>
				</div>
			</div>
			<div n="797" xml:id="chapter-797" type="chapter" data-level="1">
				<div xml:id="chapter-797-div-797" data-level="2">
					<l n="1" xml:id="chapter-797-div-797-l-23883">si hete die wârheit ê vernomen:</l>
					<l n="2" xml:id="chapter-797-div-797-l-23884">solh botschaft was nâch ir komen,</l>
					<l n="3" xml:id="chapter-797-div-797-l-23885">daz wendec wære ir klagendiu nôt.</l>
					<l n="4" xml:id="chapter-797-div-797-l-23886">der herzoge Kîôt</l>
					<l n="5" xml:id="chapter-797-div-797-l-23887">und anders manec werder man</l>
					<l n="6" xml:id="chapter-797-div-797-l-23888">heten si gevüeret dan</l>
					<l n="7" xml:id="chapter-797-div-797-l-23889">ze Terre de Salvæsche in den walt.</l>
					<l n="8" xml:id="chapter-797-div-797-l-23890">dâ mit der tjoste wart gevalt</l>
					<l n="9" xml:id="chapter-797-div-797-l-23891">Segremors und dâ der snê</l>
					<l n="10" xml:id="chapter-797-div-797-l-23892">mit bluote sich ir gelîchete ê,</l>
					<l n="11" xml:id="chapter-797-div-797-l-23893">dâ solde Parzivâl si holn:</l>
					<l n="12" xml:id="chapter-797-div-797-l-23894">die reise er gerne mohte doln.</l>
					<l n="13" xml:id="chapter-797-div-797-l-23895">disiu mære sagete im ein templeis:</l>
					<l n="14" xml:id="chapter-797-div-797-l-23896">"manec ritter kurteis</l>
					<l n="15" xml:id="chapter-797-div-797-l-23897">die künegîn hânt mit zühten brâht."</l>
					<l n="16" xml:id="chapter-797-div-797-l-23898">Parzivâl was sô bedâht,</l>
					<l n="17" xml:id="chapter-797-div-797-l-23899">er nam ein teil des grâles schar</l>
					<l n="18" xml:id="chapter-797-div-797-l-23900">und reit vür Trevrezenten dar.</l>
					<l n="19" xml:id="chapter-797-div-797-l-23901">des herze wart der mære vrô,</l>
					<l n="20" xml:id="chapter-797-div-797-l-23902">daz Amfortases dinc alsô</l>
					<l n="21" xml:id="chapter-797-div-797-l-23903">stuont, daz er der tjost niht starp</l>
					<l n="22" xml:id="chapter-797-div-797-l-23904">und im diu vrâge ruowe erwarp.</l>
					<l n="23" xml:id="chapter-797-div-797-l-23905">dô sprach er: "got vil tougen hât.</l>
					<l n="24" xml:id="chapter-797-div-797-l-23906">wer gesaz ie an sînen rât</l>
					<l n="25" xml:id="chapter-797-div-797-l-23907">oder wer weiz ende sîner kraft?</l>
					<l n="26" xml:id="chapter-797-div-797-l-23908">al die engel mit ir geselleschaft</l>
					<l n="27" xml:id="chapter-797-div-797-l-23909">bevindentz nimmer an den ort.</l>
					<l n="28" xml:id="chapter-797-div-797-l-23910">got ist mensche und sîns vater wort,</l>
					<l n="29" xml:id="chapter-797-div-797-l-23911">got ist vater unde sun,</l>
					<l n="30" xml:id="chapter-797-div-797-l-23912">sîn geist mac grôze helfe tuon."</l>
				</div>
			</div>
			<div n="798" xml:id="chapter-798" type="chapter" data-level="1">
				<div xml:id="chapter-798-div-798" data-level="2">
					<l n="1" xml:id="chapter-798-div-798-l-23913">Trevrezent ze Parzivâle sprach:</l>
					<l n="2" xml:id="chapter-798-div-798-l-23914">"grœzer wunder selten ie geschach,</l>
					<l n="3" xml:id="chapter-798-div-798-l-23915">sît ir ab got erzürnet hât,</l>
					<l n="4" xml:id="chapter-798-div-798-l-23916">daz sîn endelôsiu trînitât</l>
					<l n="5" xml:id="chapter-798-div-798-l-23917">iuwers willen werschaft worden ist.</l>
					<l n="6" xml:id="chapter-798-div-798-l-23918">ich louc durch abeleitens list</l>
					<l n="7" xml:id="chapter-798-div-798-l-23919">von dem grâl, wiez um in stüende.</l>
					<l n="8" xml:id="chapter-798-div-798-l-23920">gebet mir wandel vür die sünde:</l>
					<l n="9" xml:id="chapter-798-div-798-l-23921">ich sol gehôrsam iu nû sîn,</l>
					<l n="10" xml:id="chapter-798-div-798-l-23922">swestersun und der herre mîn.</l>
					<l n="11" xml:id="chapter-798-div-798-l-23923">daz die vertriben geiste</l>
					<l n="12" xml:id="chapter-798-div-798-l-23924">mit der gotes volleiste</l>
					<l n="13" xml:id="chapter-798-div-798-l-23925">bî dem grâle wæren,</l>
					<l n="14" xml:id="chapter-798-div-798-l-23926">kom iu von mir ze mæren,</l>
					<l n="15" xml:id="chapter-798-div-798-l-23927">unz daz si hulde dâ gebiten.</l>
					<l n="16" xml:id="chapter-798-div-798-l-23928">got ist stæte mit solhen siten,</l>
					<l n="17" xml:id="chapter-798-div-798-l-23929">er strîtet immer wider sie.</l>
					<l n="18" xml:id="chapter-798-div-798-l-23930">die ich iu ze hulden nande hie,</l>
					<l n="19" xml:id="chapter-798-div-798-l-23931">swer sînes lônes iht wil tragen,</l>
					<l n="20" xml:id="chapter-798-div-798-l-23932">der muoz den selben widersagen:</l>
					<l n="21" xml:id="chapter-798-div-798-l-23933">êweclîch sint si verlorn.</l>
					<l n="22" xml:id="chapter-798-div-798-l-23934">die vlust si selbe hânt erkorn.</l>
					<l n="23" xml:id="chapter-798-div-798-l-23935">mich müet et iuwer arbeit.</l>
					<l n="24" xml:id="chapter-798-div-798-l-23936">ez was ie ungewonheit,</l>
					<l n="25" xml:id="chapter-798-div-798-l-23937">daz den grâl ze keinen zîten</l>
					<l n="26" xml:id="chapter-798-div-798-l-23938">iemen möhte erstrîten:</l>
					<l n="27" xml:id="chapter-798-div-798-l-23939">ich hete iuch gerne dâ von genomen.</l>
					<l n="28" xml:id="chapter-798-div-798-l-23940">nûst ez anders um iuch komen:</l>
					<l n="29" xml:id="chapter-798-div-798-l-23941">sich hât gehœhet iuwer gewin.</l>
					<l n="30" xml:id="chapter-798-div-798-l-23942">nû kêrt an diemuot iuwern sin."</l>
				</div>
			</div>
			<div n="799" xml:id="chapter-799" type="chapter" data-level="1">
				<div xml:id="chapter-799-div-799" data-level="2">
					<l n="1" xml:id="chapter-799-div-799-l-23943">Parzivâl ze sînem œheim sprach:</l>
					<l n="2" xml:id="chapter-799-div-799-l-23944">"ich wil si sehen, die ich nie gesach</l>
					<l n="3" xml:id="chapter-799-div-799-l-23945">inner vünf jâren.</l>
					<l n="4" xml:id="chapter-799-div-799-l-23946">dô wir bî ein ander wâren,</l>
					<l n="5" xml:id="chapter-799-div-799-l-23947">si was mir liep: als ist si ouch noch.</l>
					<l n="6" xml:id="chapter-799-div-799-l-23948">dînen rât wil ich haben doch,</l>
					<l n="7" xml:id="chapter-799-div-799-l-23949">die wîle uns scheidet niht der tôt:</l>
					<l n="8" xml:id="chapter-799-div-799-l-23950">dû riete mir ê in grôzer nôt.</l>
					<l n="9" xml:id="chapter-799-div-799-l-23951">ich wil gein mînem wîbe komen,</l>
					<l n="10" xml:id="chapter-799-div-799-l-23952">der kunft ich gein mir hân vernomen</l>
					<l n="11" xml:id="chapter-799-div-799-l-23953">bî dem Plimizôle an einer stat."</l>
					<l n="12" xml:id="chapter-799-div-799-l-23954">urloup er im geben bat.</l>
					<l n="13" xml:id="chapter-799-div-799-l-23955">dô bevalh in gote der guote man.</l>
					<l n="14" xml:id="chapter-799-div-799-l-23956">Parzivâl die naht streich dan:</l>
					<l n="15" xml:id="chapter-799-div-799-l-23957">sînen gesellen was der walt wol kunt.</l>
					<l n="16" xml:id="chapter-799-div-799-l-23958">dôz tagete, dô vant er lieben vunt,</l>
					<l n="17" xml:id="chapter-799-div-799-l-23959">manec gezelt ûf geslagen.</l>
					<l n="18" xml:id="chapter-799-div-799-l-23960">ûz dem lande ze Brôbarz, hôrte ich sagen,</l>
					<l n="19" xml:id="chapter-799-div-799-l-23961">was vil banier dâ gestecket,</l>
					<l n="20" xml:id="chapter-799-div-799-l-23962">manec schilt dar nâch getrecket:</l>
					<l n="21" xml:id="chapter-799-div-799-l-23963">sîns landes vürsten lâgen dâ.</l>
					<l n="22" xml:id="chapter-799-div-799-l-23964">Parzivâl der vrâcte, wâ</l>
					<l n="23" xml:id="chapter-799-div-799-l-23965">diu künegîn selbe læge</l>
					<l n="24" xml:id="chapter-799-div-799-l-23966">und ob si sunderringes phlæge</l>
					<l n="25" xml:id="chapter-799-div-799-l-23967">[man zeicte im, aldâ si lac</l>
					<l n="26" xml:id="chapter-799-div-799-l-23968">und wol gehêrtes ringes phlac,]</l>
					<l n="27" xml:id="chapter-799-div-799-l-23969">mit zelten ummevangen.</l>
					<l n="28" xml:id="chapter-799-div-799-l-23970">nû was von Katelangen</l>
					<l n="29" xml:id="chapter-799-div-799-l-23971">der herzoge Kîôt smorgens vruo</l>
					<l n="30" xml:id="chapter-799-div-799-l-23972">ûf gestanden: dise riten zuo.</l>
				</div>
			</div>
			<div n="800" xml:id="chapter-800" type="chapter" data-level="1">
				<div xml:id="chapter-800-div-800" data-level="2">
					<l n="1" xml:id="chapter-800-div-800-l-23973">des tages blic was dennoch grâ.</l>
					<l n="2" xml:id="chapter-800-div-800-l-23974">Kîôt iedoch erkande aldâ</l>
					<l n="3" xml:id="chapter-800-div-800-l-23975">des grâles wâpen an der schar:</l>
					<l n="4" xml:id="chapter-800-div-800-l-23976">si vuorten turteltûben gar.</l>
					<l n="5" xml:id="chapter-800-div-800-l-23977">dô ersiufzete sîn alder lîp,</l>
					<l n="6" xml:id="chapter-800-div-800-l-23978">wan Schoisîâne, sîn kiusche wîp,</l>
					<l n="7" xml:id="chapter-800-div-800-l-23979">ze Munsalvæsche im sælde erwarp,</l>
					<l n="8" xml:id="chapter-800-div-800-l-23980">diu von Sigûnen gebürte erstarp.</l>
					<l n="9" xml:id="chapter-800-div-800-l-23981">Kîôt gein Parzivâle gienc,</l>
					<l n="10" xml:id="chapter-800-div-800-l-23982">in und die sîne er wol emphienc.</l>
					<l n="11" xml:id="chapter-800-div-800-l-23983">er sande ein juncherrelîn</l>
					<l n="12" xml:id="chapter-800-div-800-l-23984">nâch dem marschalke der künegîn</l>
					<l n="13" xml:id="chapter-800-div-800-l-23985">und bat in schaffen guot gemach,</l>
					<l n="14" xml:id="chapter-800-div-800-l-23986">swaz er dâ ritter halden sach.</l>
					<l n="15" xml:id="chapter-800-div-800-l-23987">er vuorte in selben mit der hant,</l>
					<l n="16" xml:id="chapter-800-div-800-l-23988">dâ er der künegin kamern vant,</l>
					<l n="17" xml:id="chapter-800-div-800-l-23989">ein kleine gezelt von buckeram.</l>
					<l n="18" xml:id="chapter-800-div-800-l-23990">daz harnas man gar von im dâ nam.</l>
					<l n="19" xml:id="chapter-800-div-800-l-23991">diu künegîn des noch niht enweiz.</l>
					<l n="20" xml:id="chapter-800-div-800-l-23992">Loherangrîn und Kardeiz</l>
					<l n="21" xml:id="chapter-800-div-800-l-23993">vant Parzivâl bî ir ligen</l>
					<l n="22" xml:id="chapter-800-div-800-l-23994">(dô muoste vreude an im gesigen)</l>
					<l n="23" xml:id="chapter-800-div-800-l-23995">in einem gezelt hôch und wît,</l>
					<l n="24" xml:id="chapter-800-div-800-l-23996">dâ her und dâ in alle sît</l>
					<l n="25" xml:id="chapter-800-div-800-l-23997">klârer vrouwen lac genuoc.</l>
					<l n="26" xml:id="chapter-800-div-800-l-23998">Kîôt ûfz deckelachen sluoc,</l>
					<l n="27" xml:id="chapter-800-div-800-l-23999">er bat die künegîn wachen</l>
					<l n="28" xml:id="chapter-800-div-800-l-24000">und vrœlîche lachen.</l>
					<l n="29" xml:id="chapter-800-div-800-l-24001">si blicte ûf und sach ir man.</l>
					<l n="30" xml:id="chapter-800-div-800-l-24002">si hete niht wanz hemde an:</l>
				</div>
			</div>
			<div n="801" xml:id="chapter-801" type="chapter" data-level="1">
				<div xml:id="chapter-801-div-801" data-level="2">
					<l n="1" xml:id="chapter-801-div-801-l-24003">um sich siz deckelachen swanc.</l>
					<l n="2" xml:id="chapter-801-div-801-l-24004">vürz bette ûf den teppech spranc</l>
					<l n="3" xml:id="chapter-801-div-801-l-24005">Kondwîrâmûrs diu lieht gemâl.</l>
					<l n="4" xml:id="chapter-801-div-801-l-24006">ouch ummevienc si Parzivâl:</l>
					<l n="5" xml:id="chapter-801-div-801-l-24007">man sagete mir, si kusten sich.</l>
					<l n="6" xml:id="chapter-801-div-801-l-24008">si sprach: "mir hât gelücke dich</l>
					<l n="7" xml:id="chapter-801-div-801-l-24009">gesendet, herzen vreude mîn."</l>
					<l n="8" xml:id="chapter-801-div-801-l-24010">si bat in willekomen sîn.</l>
					<l n="9" xml:id="chapter-801-div-801-l-24011">"nû solde ich zürnen: ich enmac.</l>
					<l n="10" xml:id="chapter-801-div-801-l-24012">gêrt sî diu wîle und dirre tac,</l>
					<l n="11" xml:id="chapter-801-div-801-l-24013">der mir brâhte disen ummevanc,</l>
					<l n="12" xml:id="chapter-801-div-801-l-24014">dâ von mîn trûren wirdet kranc.</l>
					<l n="13" xml:id="chapter-801-div-801-l-24015">ich hân nû, des mîn herze gert:</l>
					<l n="14" xml:id="chapter-801-div-801-l-24016">sorge ist an mir vil ungewert."</l>
					<l n="15" xml:id="chapter-801-div-801-l-24017">nû erwachten ouch diu kindelîn.</l>
					<l n="16" xml:id="chapter-801-div-801-l-24018">Kardeiz und Loherangrîn</l>
					<l n="17" xml:id="chapter-801-div-801-l-24019">die lâgen ûf dem bette al blôz.</l>
					<l n="18" xml:id="chapter-801-div-801-l-24020">Parzivâlen des niht verdrôz,</l>
					<l n="19" xml:id="chapter-801-div-801-l-24021">er enkuste si minneclîche.</l>
					<l n="20" xml:id="chapter-801-div-801-l-24022">Kîôt der zühte rîche</l>
					<l n="21" xml:id="chapter-801-div-801-l-24023">bat die knaben dannen tragen.</l>
					<l n="22" xml:id="chapter-801-div-801-l-24024">er begunde ouch al den vrouwen sagen,</l>
					<l n="23" xml:id="chapter-801-div-801-l-24025">daz si ûz dem gezelte giengen.</l>
					<l n="24" xml:id="chapter-801-div-801-l-24026">si tâtenz, dô si emphiengen</l>
					<l n="25" xml:id="chapter-801-div-801-l-24027">ir herren von langer reise.</l>
					<l n="26" xml:id="chapter-801-div-801-l-24028">Kîôt der kurteise</l>
					<l n="27" xml:id="chapter-801-div-801-l-24029">bevalh der künegîn ir man.</l>
					<l n="28" xml:id="chapter-801-div-801-l-24030">al die juncvrouwen er vuorte dan.</l>
					<l n="29" xml:id="chapter-801-div-801-l-24031">dennoch was ez harte vruo:</l>
					<l n="30" xml:id="chapter-801-div-801-l-24032">kamerære sluogen die winden zuo.</l>
				</div>
			</div>
			<div n="802" xml:id="chapter-802" type="chapter" data-level="1">
				<div xml:id="chapter-802-div-802" data-level="2">
					<l n="1" xml:id="chapter-802-div-802-l-24033">gezucte im ie bluot und snê</l>
					<l n="2" xml:id="chapter-802-div-802-l-24034">geselleschaft an witzenê</l>
					<l n="3" xml:id="chapter-802-div-802-l-24035">(ûf der selben ouwe erz ligen vant),</l>
					<l n="4" xml:id="chapter-802-div-802-l-24036">vür solhen kummer gap nû phant</l>
					<l n="5" xml:id="chapter-802-div-802-l-24037">Kondwîrâmûrs: diu hetez dâ.</l>
					<l n="6" xml:id="chapter-802-div-802-l-24038">sîn lîp emphienc nie anderswâ</l>
					<l n="7" xml:id="chapter-802-div-802-l-24039">minne helfe vür der minne nôt:</l>
					<l n="8" xml:id="chapter-802-div-802-l-24040">manec wert wîp im doch minne bôt.</l>
					<l n="9" xml:id="chapter-802-div-802-l-24041">ich wæne, er kurzewîle phlac</l>
					<l n="10" xml:id="chapter-802-div-802-l-24042">unz an den mitten morgens tac.</l>
					<l n="11" xml:id="chapter-802-div-802-l-24043">daz her über al reit schouwen dar:</l>
					<l n="12" xml:id="chapter-802-div-802-l-24044">si nâmem der templeise war.</l>
					<l n="13" xml:id="chapter-802-div-802-l-24045">die wâren gezimieret</l>
					<l n="14" xml:id="chapter-802-div-802-l-24046">und wol zehurtieret,</l>
					<l n="15" xml:id="chapter-802-div-802-l-24047">ir schilte mit tjosten sêre durchriten,</l>
					<l n="16" xml:id="chapter-802-div-802-l-24048">dar zuo mit swerten ouch versniten.</l>
					<l n="17" xml:id="chapter-802-div-802-l-24049">etslîcher truoc ein kursît</l>
					<l n="18" xml:id="chapter-802-div-802-l-24050">von phelle oder von samît.</l>
					<l n="19" xml:id="chapter-802-div-802-l-24051">îserkolzen heten si dennoch an:</l>
					<l n="20" xml:id="chapter-802-div-802-l-24052">daz ander harnas was von in getân.</l>
					<l n="21" xml:id="chapter-802-div-802-l-24053">dâ enmac niht mêr geslâfen sîn.</l>
					<l n="22" xml:id="chapter-802-div-802-l-24054">der künec und diu künegîn</l>
					<l n="23" xml:id="chapter-802-div-802-l-24055">stuonden ûf. ein priester messe sanc,</l>
					<l n="24" xml:id="chapter-802-div-802-l-24056">ûf dem ringe huop sich grôz gedranc</l>
					<l n="25" xml:id="chapter-802-div-802-l-24057">von dem ellenthaften her.</l>
					<l n="26" xml:id="chapter-802-div-802-l-24058">die gein Klâmidê ê wâren ze wer,</l>
					<l n="27" xml:id="chapter-802-div-802-l-24059">dô der bendiz wart getân,</l>
					<l n="28" xml:id="chapter-802-div-802-l-24060">Parzivâlen emphiengen sîne man</l>
					<l n="29" xml:id="chapter-802-div-802-l-24061">mit triuwen werdeclîche,</l>
					<l n="30" xml:id="chapter-802-div-802-l-24062">manec ritter ellens rîche.</l>
				</div>
			</div>
			<div n="803" xml:id="chapter-803" type="chapter" data-level="1">
				<div xml:id="chapter-803-div-803" data-level="2">
					<l n="1" xml:id="chapter-803-div-803-l-24063">des gezeltes winden nam man abe.</l>
					<l n="2" xml:id="chapter-803-div-803-l-24064">der künec sprach: "wederz ist der knabe,</l>
					<l n="3" xml:id="chapter-803-div-803-l-24065">der künec sol sîn über iuwer lant?"</l>
					<l n="4" xml:id="chapter-803-div-803-l-24066">al den vürsten tet er dâ bekant:</l>
					<l n="5" xml:id="chapter-803-div-803-l-24067">"Wâleis und Norgâls,</l>
					<l n="6" xml:id="chapter-803-div-803-l-24068">Kanvoleiz und Kingrivâls</l>
					<l n="7" xml:id="chapter-803-div-803-l-24069">der selbe sol mit rehte hân.</l>
					<l n="8" xml:id="chapter-803-div-803-l-24070">z Anschouwe und in Bêalzenân,</l>
					<l n="9" xml:id="chapter-803-div-803-l-24071">kom er immer an mannes kraft,</l>
					<l n="10" xml:id="chapter-803-div-803-l-24072">dar leistet im geselleschaft.</l>
					<l n="11" xml:id="chapter-803-div-803-l-24073">Gahmuret mîn vater hiez,</l>
					<l n="12" xml:id="chapter-803-div-803-l-24074">der mirz mit rehtem erbe liez:</l>
					<l n="13" xml:id="chapter-803-div-803-l-24075">mit sælde ich gerbet hân den grâl.</l>
					<l n="14" xml:id="chapter-803-div-803-l-24076">nû emphâhet ir an disem mâl</l>
					<l n="15" xml:id="chapter-803-div-803-l-24077">iuweriu lêhen von mînem kinde,</l>
					<l n="16" xml:id="chapter-803-div-803-l-24078">ob ich an iu triuwe vinde."</l>
					<l n="17" xml:id="chapter-803-div-803-l-24079">mit guotem willen daz geschach.</l>
					<l n="18" xml:id="chapter-803-div-803-l-24080">vil vanen man dort vüeren sach:</l>
					<l n="19" xml:id="chapter-803-div-803-l-24081">dâ lihen zwuo kleine hende</l>
					<l n="20" xml:id="chapter-803-div-803-l-24082">wîter lande manec ende.</l>
					<l n="21" xml:id="chapter-803-div-803-l-24083">gekrœnet wart dô Kardeiz.</l>
					<l n="22" xml:id="chapter-803-div-803-l-24084">der betwanc ouch sider Kanvoleiz</l>
					<l n="23" xml:id="chapter-803-div-803-l-24085">und vil des Gahmuretes was.</l>
					<l n="24" xml:id="chapter-803-div-803-l-24086">bî dem Plimizôl ûf ein gras</l>
					<l n="25" xml:id="chapter-803-div-803-l-24087">wart gesidele und wîter rinc genomen,</l>
					<l n="26" xml:id="chapter-803-div-803-l-24088">dâ si zem brôte solden komen.</l>
					<l n="27" xml:id="chapter-803-div-803-l-24089">snellîche dâ enbizzen wart.</l>
					<l n="28" xml:id="chapter-803-div-803-l-24090">daz her kêrte an die heimvart:</l>
					<l n="29" xml:id="chapter-803-div-803-l-24091">diu gezelt nam man elliu nider.</l>
					<l n="30" xml:id="chapter-803-div-803-l-24092">mit dem jungen künege si vuoren wider.</l>
				</div>
			</div>
			<div n="804" xml:id="chapter-804" type="chapter" data-level="1">
				<div xml:id="chapter-804-div-804" data-level="2">
					<l n="1" xml:id="chapter-804-div-804-l-24093">manec juncvrouwe und ir ander diet</l>
					<l n="2" xml:id="chapter-804-div-804-l-24094">sich von der küneginne schiet,</l>
					<l n="3" xml:id="chapter-804-div-804-l-24095">sô daz si tâten klage schîn.</l>
					<l n="4" xml:id="chapter-804-div-804-l-24096">dô nâmen Loherangrîn</l>
					<l n="5" xml:id="chapter-804-div-804-l-24097">und sîn muoter wol getân</l>
					<l n="6" xml:id="chapter-804-div-804-l-24098">die templeise und riten dan</l>
					<l n="7" xml:id="chapter-804-div-804-l-24099">gein Munsalvæsche balde.</l>
					<l n="8" xml:id="chapter-804-div-804-l-24100">"zeiner zît ûf disem walde,"</l>
					<l n="9" xml:id="chapter-804-div-804-l-24101">sprach Parzivâl, "dâ sach ich stên</l>
					<l n="10" xml:id="chapter-804-div-804-l-24102">eine klôsen, dâ durch balde gên</l>
					<l n="11" xml:id="chapter-804-div-804-l-24103">einen snellen brunnen klâr:</l>
					<l n="12" xml:id="chapter-804-div-804-l-24104">ob ir si wizzet, sô wîst mich dar."</l>
					<l n="13" xml:id="chapter-804-div-804-l-24105">von sînen gesellen wart im gesaget,</l>
					<l n="14" xml:id="chapter-804-div-804-l-24106">si wessen eine: "dâ wont ein maget</l>
					<l n="15" xml:id="chapter-804-div-804-l-24107">al klagende ûf vriundes sarke.</l>
					<l n="16" xml:id="chapter-804-div-804-l-24108">diust rehter güete ein arke,</l>
					<l n="17" xml:id="chapter-804-div-804-l-24109">unser reise gêt ir nâhe bî.</l>
					<l n="18" xml:id="chapter-804-div-804-l-24110">man vint si selten jâmers vrî."</l>
					<l n="19" xml:id="chapter-804-div-804-l-24111">der künec sprach: "wir suln si sehen."</l>
					<l n="20" xml:id="chapter-804-div-804-l-24112">dâ wart im volge an in verjehen.</l>
					<l n="21" xml:id="chapter-804-div-804-l-24113">si riten vür sich drâte</l>
					<l n="22" xml:id="chapter-804-div-804-l-24114">und vunden sâbents spâte</l>
					<l n="23" xml:id="chapter-804-div-804-l-24115">Sigûnen an ir venje tôt.</l>
					<l n="24" xml:id="chapter-804-div-804-l-24116">dâ sach diu künegîn jâmers nôt.</l>
					<l n="25" xml:id="chapter-804-div-804-l-24117">si brâchen zuo zir dar în,</l>
					<l n="26" xml:id="chapter-804-div-804-l-24118">Parzivâl durch die nifteln sîn</l>
					<l n="27" xml:id="chapter-804-div-804-l-24119">bat ûf wegen den starkes stein.</l>
					<l n="28" xml:id="chapter-804-div-804-l-24120">Schîânatulander schein</l>
					<l n="29" xml:id="chapter-804-div-804-l-24121">unervûlet schône balsemvar.</l>
					<l n="30" xml:id="chapter-804-div-804-l-24122">man legete si nâhe zuo zim dar,</l>
				</div>
			</div>
			<div n="805" xml:id="chapter-805" type="chapter" data-level="1">
				<div xml:id="chapter-805-div-805" data-level="2">
					<l n="1" xml:id="chapter-805-div-805-l-24123">diu magetuomlîche minne im gap,</l>
					<l n="2" xml:id="chapter-805-div-805-l-24124">dô si lebete, und sluoc zuo daz grap.</l>
					<l n="3" xml:id="chapter-805-div-805-l-24125">Kondwîrâmûrs begunde klagen</l>
					<l n="4" xml:id="chapter-805-div-805-l-24126">ir vetern tohter, hôrte ich sagen,</l>
					<l n="5" xml:id="chapter-805-div-805-l-24127">und wart vil vreuden âne.</l>
					<l n="6" xml:id="chapter-805-div-805-l-24128">wande si Schoisîâne,</l>
					<l n="7" xml:id="chapter-805-div-805-l-24129">der tôten megede muoter, zôch</l>
					<l n="8" xml:id="chapter-805-div-805-l-24130">kint wesende, drum si vreude vlôch,</l>
					<l n="9" xml:id="chapter-805-div-805-l-24131">diu Parzivâles muome was.</l>
					<l n="10" xml:id="chapter-805-div-805-l-24132">ob der Provenzâl die wârheit las,</l>
					<l n="11" xml:id="chapter-805-div-805-l-24133">der herzoge Kîôt</l>
					<l n="12" xml:id="chapter-805-div-805-l-24134">wesse wênec um sîner tohter tôt,</l>
					<l n="13" xml:id="chapter-805-div-805-l-24135">des künec Kardeizes magezoge.</l>
					<l n="14" xml:id="chapter-805-div-805-l-24136">ez ist niht krump alsô der boge,</l>
					<l n="15" xml:id="chapter-805-div-805-l-24137">diz mære ist wâr unde sleht.</l>
					<l n="16" xml:id="chapter-805-div-805-l-24138">si tâten dô der reise ir reht,</l>
					<l n="17" xml:id="chapter-805-div-805-l-24139">bî naht gein Munsalvæsche si riten.</l>
					<l n="18" xml:id="chapter-805-div-805-l-24140">dâ hete ir Feirefîz gebiten</l>
					<l n="19" xml:id="chapter-805-div-805-l-24141">mit kurzewîle die stunde.</l>
					<l n="20" xml:id="chapter-805-div-805-l-24142">vil kerzen man dô enzunde,</l>
					<l n="21" xml:id="chapter-805-div-805-l-24143">rehte ob brünne gar der walt.</l>
					<l n="22" xml:id="chapter-805-div-805-l-24144">ein templeis de Patrigalt</l>
					<l n="23" xml:id="chapter-805-div-805-l-24145">gewâpent bî der künegîn reit.</l>
					<l n="24" xml:id="chapter-805-div-805-l-24146">der hof was wît unde breit:</l>
					<l n="25" xml:id="chapter-805-div-805-l-24147">dar ûfe stuont manec sunderschar.</l>
					<l n="26" xml:id="chapter-805-div-805-l-24148">si emphiengen die küneginne gar</l>
					<l n="27" xml:id="chapter-805-div-805-l-24149">und den wirt und den sun sîn.</l>
					<l n="28" xml:id="chapter-805-div-805-l-24150">dô truoc man Loherangrîn</l>
					<l n="29" xml:id="chapter-805-div-805-l-24151">gein sînem vetern Feirefîz.</l>
					<l n="30" xml:id="chapter-805-div-805-l-24152">dô der was swarz unde wîz,</l>
				</div>
			</div>
			<div n="806" xml:id="chapter-806" type="chapter" data-level="1">
				<div xml:id="chapter-806-div-806" data-level="2">
					<l n="1" xml:id="chapter-806-div-806-l-24153">der knabe sîn wolde küssen niht:</l>
					<l n="2" xml:id="chapter-806-div-806-l-24154">werden kinden man noch vorhte giht.</l>
					<l n="3" xml:id="chapter-806-div-806-l-24155">des lachete der heiden.</l>
					<l n="4" xml:id="chapter-806-div-806-l-24156">dô begunden si sich scheiden</l>
					<l n="5" xml:id="chapter-806-div-806-l-24157">ûf dem hove und dô diu künegin</l>
					<l n="6" xml:id="chapter-806-div-806-l-24158">erbeizet was, in kom gewin</l>
					<l n="7" xml:id="chapter-806-div-806-l-24159">an ir mit vreuden künfte aldar.</l>
					<l n="8" xml:id="chapter-806-div-806-l-24160">man vuorte si, dâ werdiu schar</l>
					<l n="9" xml:id="chapter-806-div-806-l-24161">von maneger klâren vrouwen was.</l>
					<l n="10" xml:id="chapter-806-div-806-l-24162">Feirefîz und Amfortas</l>
					<l n="11" xml:id="chapter-806-div-806-l-24163">mit zühten stuonden bêde</l>
					<l n="12" xml:id="chapter-806-div-806-l-24164">bî der vrouwen an der grêde.</l>
					<l n="13" xml:id="chapter-806-div-806-l-24165">Repanse de Schoie</l>
					<l n="14" xml:id="chapter-806-div-806-l-24166">und von Gruonlant Garschiloie,</l>
					<l n="15" xml:id="chapter-806-div-806-l-24167">Flôrîe von Lûnel,</l>
					<l n="16" xml:id="chapter-806-div-806-l-24168">liehtiu ougen und klâriu vel</l>
					<l n="17" xml:id="chapter-806-div-806-l-24169">die truogen und magetuomlîchen prîs.</l>
					<l n="18" xml:id="chapter-806-div-806-l-24170">dâ stuont ouch swankel als ein rîs,</l>
					<l n="19" xml:id="chapter-806-div-806-l-24171">der schœne und güete niht gebrach</l>
					<l n="20" xml:id="chapter-806-div-806-l-24172">und der man im ze tohter jach,</l>
					<l n="21" xml:id="chapter-806-div-806-l-24173">von Rîle Jernîse:</l>
					<l n="22" xml:id="chapter-806-div-806-l-24174">diu maget hiez Amflîse.</l>
					<l n="23" xml:id="chapter-806-div-806-l-24175">von Tenabroc, ist mir gesaget,</l>
					<l n="24" xml:id="chapter-806-div-806-l-24176">stuont dâ Klârischanze ein süeziu maget,</l>
					<l n="25" xml:id="chapter-806-div-806-l-24177">liehter varwe gar unverkrenket,</l>
					<l n="26" xml:id="chapter-806-div-806-l-24178">als ein âmeize gelenket.</l>
					<l n="27" xml:id="chapter-806-div-806-l-24179">Feirefîz gein der wirtîn trat.</l>
					<l n="28" xml:id="chapter-806-div-806-l-24180">diu künegîn den sich küssen bat,</l>
					<l n="29" xml:id="chapter-806-div-806-l-24181">si kuste ouch Amfortasen dô</l>
					<l n="30" xml:id="chapter-806-div-806-l-24182">und was sîner urlœsunge vrô.</l>
				</div>
			</div>
			<div n="807" xml:id="chapter-807" type="chapter" data-level="1">
				<div xml:id="chapter-807-div-807" data-level="2">
					<l n="1" xml:id="chapter-807-div-807-l-24183">Feirefîz si vuorte mit der hant,</l>
					<l n="2" xml:id="chapter-807-div-807-l-24184">dâ si des wirtes muomen vant,</l>
					<l n="3" xml:id="chapter-807-div-807-l-24185">Repansen de Schoie, stên.</l>
					<l n="4" xml:id="chapter-807-div-807-l-24186">dâ muoste küssens vil ergên.</l>
					<l n="5" xml:id="chapter-807-div-807-l-24187">dar zuo ir munt was ê sô rôt:</l>
					<l n="6" xml:id="chapter-807-div-807-l-24188">der leit von küssen nû die nôt,</l>
					<l n="7" xml:id="chapter-807-div-807-l-24189">daz ez mich müet und ist mir leit,</l>
					<l n="8" xml:id="chapter-807-div-807-l-24190">daz ich niht hân solh arbeit</l>
					<l n="9" xml:id="chapter-807-div-807-l-24191">vür si, wan si kom müediu zin.</l>
					<l n="10" xml:id="chapter-807-div-807-l-24192">juncvrouwen vuorten ir vrouwen hin.</l>
					<l n="11" xml:id="chapter-807-div-807-l-24193">die ritter in dem palas</l>
					<l n="12" xml:id="chapter-807-div-807-l-24194">beliben, der wol gekerzet was,</l>
					<l n="13" xml:id="chapter-807-div-807-l-24195">die harte liehte brunnen.</l>
					<l n="14" xml:id="chapter-807-div-807-l-24196">dô wart mit zuht begunnen</l>
					<l n="15" xml:id="chapter-807-div-807-l-24197">gereitschaft gein dem grâle.</l>
					<l n="16" xml:id="chapter-807-div-807-l-24198">den truoc man zallem mâle</l>
					<l n="17" xml:id="chapter-807-div-807-l-24199">der diet niht durch schouwen vür,</l>
					<l n="18" xml:id="chapter-807-div-807-l-24200">niht wan ze hôchgezîte kür,</l>
					<l n="19" xml:id="chapter-807-div-807-l-24201">durch daz si trôstes wânden.</l>
					<l n="20" xml:id="chapter-807-div-807-l-24202">dô si sich vreuden ânden</l>
					<l n="21" xml:id="chapter-807-div-807-l-24203">sâbents um daz bluotege sper,</l>
					<l n="22" xml:id="chapter-807-div-807-l-24204">dô wart der grâl durch helfe ger</l>
					<l n="23" xml:id="chapter-807-div-807-l-24205">vür getragen an der selben zît:</l>
					<l n="24" xml:id="chapter-807-div-807-l-24206">Parzivâl si liez in sorgen sît.</l>
					<l n="25" xml:id="chapter-807-div-807-l-24207">mit vreude er wirt nû vür getragen:</l>
					<l n="26" xml:id="chapter-807-div-807-l-24208">ir sorge ist under gar geslagen.</l>
					<l n="27" xml:id="chapter-807-div-807-l-24209">dô diu künegîn ir reisegewant</l>
					<l n="28" xml:id="chapter-807-div-807-l-24210">abe gezôch und sich gebant,</l>
					<l n="29" xml:id="chapter-807-div-807-l-24211">si kom, als ez ir wol gezam.</l>
					<l n="30" xml:id="chapter-807-div-807-l-24212">Feirefîz an einer tür si nam.</l>
				</div>
			</div>
			<div n="808" xml:id="chapter-808" type="chapter" data-level="1">
				<div xml:id="chapter-808-div-808" data-level="2">
					<l n="1" xml:id="chapter-808-div-808-l-24213">nû, diz was et âne strît,</l>
					<l n="2" xml:id="chapter-808-div-808-l-24214">daz hôrte oder spræche ze keiner zît</l>
					<l n="3" xml:id="chapter-808-div-808-l-24215">iemen von schœnerm wîbe.</l>
					<l n="4" xml:id="chapter-808-div-808-l-24216">si truoc ouch an ir lîbe</l>
					<l n="5" xml:id="chapter-808-div-808-l-24217">phellel, den ein künstec hant</l>
					<l n="6" xml:id="chapter-808-div-808-l-24218">worhte, als in Sârant</l>
					<l n="7" xml:id="chapter-808-div-808-l-24219">mit grôzem liste erdâhteê</l>
					<l n="8" xml:id="chapter-808-div-808-l-24220">in der stat ze Tasmê.</l>
					<l n="9" xml:id="chapter-808-div-808-l-24221">Feirefîz Anschevîn</l>
					<l n="10" xml:id="chapter-808-div-808-l-24222">si brâhte, diu gap liehten schîn.</l>
					<l n="11" xml:id="chapter-808-div-808-l-24223">mitten durch den palas</l>
					<l n="12" xml:id="chapter-808-div-808-l-24224">driu grôziu viur gemachet was,</l>
					<l n="13" xml:id="chapter-808-div-808-l-24225">lignâlôê des viurs smac.</l>
					<l n="14" xml:id="chapter-808-div-808-l-24226">vierzec teppeche und gesitze mêr dâ lac</l>
					<l n="15" xml:id="chapter-808-div-808-l-24227">denne zeiner zît, dô Parzivâl</l>
					<l n="16" xml:id="chapter-808-div-808-l-24228">ouch dâ vür sach tragen den grâl.</l>
					<l n="17" xml:id="chapter-808-div-808-l-24229">ein gesiz vor ûz gehêret was,</l>
					<l n="18" xml:id="chapter-808-div-808-l-24230">dâ Feirefîz und Amfortas</l>
					<l n="19" xml:id="chapter-808-div-808-l-24231">bî dem wirte solde sitzen.</l>
					<l n="20" xml:id="chapter-808-div-808-l-24232">dô warp mit zühte witzen,</l>
					<l n="21" xml:id="chapter-808-div-808-l-24233">swer dâ dienen wolde,</l>
					<l n="22" xml:id="chapter-808-div-808-l-24234">sô der grâl komen solde.</l>
					<l n="23" xml:id="chapter-808-div-808-l-24235">ir habet gehôrt ê des genuoc,</l>
					<l n="24" xml:id="chapter-808-div-808-l-24236">wie man in vür Amfortasen truoc:</l>
					<l n="25" xml:id="chapter-808-div-808-l-24237">dem siht man nû gelîche tuon</l>
					<l n="26" xml:id="chapter-808-div-808-l-24238">vür des werden Gahmuretes sun</l>
					<l n="27" xml:id="chapter-808-div-808-l-24239">und ouch vür Tampenteires kint.</l>
					<l n="28" xml:id="chapter-808-div-808-l-24240">juncvrouwen nû niht langer sint:</l>
					<l n="29" xml:id="chapter-808-div-808-l-24241">ordenlîch si kômen über al,</l>
					<l n="30" xml:id="chapter-808-div-808-l-24242">vünf und zweinzec an der zal.</l>
				</div>
			</div>
			<div n="809" xml:id="chapter-809" type="chapter" data-level="1">
				<div xml:id="chapter-809-div-809" data-level="2">
					<l n="1" xml:id="chapter-809-div-809-l-24243">der êrsten blic den heiden klâr</l>
					<l n="2" xml:id="chapter-809-div-809-l-24244">dûhte und reideloht ir hâr,</l>
					<l n="3" xml:id="chapter-809-div-809-l-24245">die andern schœner aber dâ nâch,</l>
					<l n="4" xml:id="chapter-809-div-809-l-24246">die er dô schierest komen sach,</l>
					<l n="5" xml:id="chapter-809-div-809-l-24247">und ir aller kleider tiure.</l>
					<l n="6" xml:id="chapter-809-div-809-l-24248">süeze minneclîch gehiure</l>
					<l n="7" xml:id="chapter-809-div-809-l-24249">was al der megede antlitze gar.</l>
					<l n="8" xml:id="chapter-809-div-809-l-24250">nâch in allen kom diu lieht gevar</l>
					<l n="9" xml:id="chapter-809-div-809-l-24251">Repanse de Schoie, ein maget.</l>
					<l n="10" xml:id="chapter-809-div-809-l-24252">sich liez der grâl, ist mir gesaget,</l>
					<l n="11" xml:id="chapter-809-div-809-l-24253">die selben tragen eine</l>
					<l n="12" xml:id="chapter-809-div-809-l-24254">und anders enkeine.</l>
					<l n="13" xml:id="chapter-809-div-809-l-24255">ir herzen was vil kiusche bî,</l>
					<l n="14" xml:id="chapter-809-div-809-l-24256">ir vel des blickes flôrî.</l>
					<l n="15" xml:id="chapter-809-div-809-l-24257">sage ich des dienstes urhap,</l>
					<l n="16" xml:id="chapter-809-div-809-l-24258">wie vil kamerære dâ wazzer gap</l>
					<l n="17" xml:id="chapter-809-div-809-l-24259">und waz man taveln vür si truoc,</l>
					<l n="18" xml:id="chapter-809-div-809-l-24260">mêr, denne ichs iu ê gewuoc,</l>
					<l n="19" xml:id="chapter-809-div-809-l-24261">wie unvuoge den palas vlôch,</l>
					<l n="20" xml:id="chapter-809-div-809-l-24262">waz man dâ karrâschen zôch</l>
					<l n="21" xml:id="chapter-809-div-809-l-24263">mit tiuren goltvazzen</l>
					<l n="22" xml:id="chapter-809-div-809-l-24264">und wie die ritter sâzen,</l>
					<l n="23" xml:id="chapter-809-div-809-l-24265">daz würde ein alze langez spel:</l>
					<l n="24" xml:id="chapter-809-div-809-l-24266">ich wil der kürze wesen snel.</l>
					<l n="25" xml:id="chapter-809-div-809-l-24267">mit zuht man vor dem grâle nam</l>
					<l n="26" xml:id="chapter-809-div-809-l-24268">spîse wilt unde zam,</l>
					<l n="27" xml:id="chapter-809-div-809-l-24269">disem den mete und dem den wîn,</l>
					<l n="28" xml:id="chapter-809-div-809-l-24270">als ez ir site wolde sîn,</l>
					<l n="29" xml:id="chapter-809-div-809-l-24271">môraz, sinôpel, klâret.</l>
					<l n="30" xml:id="chapter-809-div-809-l-24272">fil li roi Gahmuret</l>
				</div>
			</div>
			<div n="810" xml:id="chapter-810" type="chapter" data-level="1">
				<div xml:id="chapter-810-div-810" data-level="2">
					<l n="1" xml:id="chapter-810-div-810-l-24273">Pelrapeire al anders vant,</l>
					<l n="2" xml:id="chapter-810-div-810-l-24274">dô si im zem êrsten wart erkant.</l>
					<l n="3" xml:id="chapter-810-div-810-l-24275">der heiden vrâcte mære,</l>
					<l n="4" xml:id="chapter-810-div-810-l-24276">wâ von diu goltvaz lære</l>
					<l n="5" xml:id="chapter-810-div-810-l-24277">vor der taveln würden vol.</l>
					<l n="6" xml:id="chapter-810-div-810-l-24278">daz wunder im tet ze sehene wol.</l>
					<l n="7" xml:id="chapter-810-div-810-l-24279">dô sprach der klâre Amfortas,</l>
					<l n="8" xml:id="chapter-810-div-810-l-24280">der im ze gesellen gegeben was:</l>
					<l n="9" xml:id="chapter-810-div-810-l-24281">"herre, seht ir vor iu ligen den grâl?"</l>
					<l n="10" xml:id="chapter-810-div-810-l-24282">dô sprach der heiden vêch gemâl:</l>
					<l n="11" xml:id="chapter-810-div-810-l-24283">"ich ensihe niht wan ein achmardî:</l>
					<l n="12" xml:id="chapter-810-div-810-l-24284">daz truoc mîn juncvrouwe uns bî,</l>
					<l n="13" xml:id="chapter-810-div-810-l-24285">diu dort vor uns mit krône stêt.</l>
					<l n="14" xml:id="chapter-810-div-810-l-24286">ir blic mir inz herze gêt.</l>
					<l n="15" xml:id="chapter-810-div-810-l-24287">ich wânde, sô starc wære mîn lîp,</l>
					<l n="16" xml:id="chapter-810-div-810-l-24288">daz iemêr maget oder wîp</l>
					<l n="17" xml:id="chapter-810-div-810-l-24289">mir vreuden kraft benæme.</l>
					<l n="18" xml:id="chapter-810-div-810-l-24290">mirst worden widerzæme,</l>
					<l n="19" xml:id="chapter-810-div-810-l-24291">ob ich ie werde minne empienc.</l>
					<l n="20" xml:id="chapter-810-div-810-l-24292">unzuht mir zuht undervienc,</l>
					<l n="21" xml:id="chapter-810-div-810-l-24293">daz ich iu künde mîne nôt,</l>
					<l n="22" xml:id="chapter-810-div-810-l-24294">sît ich iu dienest nie gebôt.</l>
					<l n="23" xml:id="chapter-810-div-810-l-24295">waz hilfet al mîn rîcheit</l>
					<l n="24" xml:id="chapter-810-div-810-l-24296">und swaz ich ie durch wîp gestreit</l>
					<l n="25" xml:id="chapter-810-div-810-l-24297">und ob mîn hant iht hât vergeben,</l>
					<l n="26" xml:id="chapter-810-div-810-l-24298">muoz ich sus pîneclîche leben?</l>
					<l n="27" xml:id="chapter-810-div-810-l-24299">ein kreftec got Jûpiter,</l>
					<l n="28" xml:id="chapter-810-div-810-l-24300">waz woldestû mîn zunsenfte her?"</l>
					<l n="29" xml:id="chapter-810-div-810-l-24301">minnen kraft mit vreuden krenke</l>
					<l n="30" xml:id="chapter-810-div-810-l-24302">vrumte in bleich an sîner blenke.</l>
				</div>
			</div>
			<div n="811" xml:id="chapter-811" type="chapter" data-level="1">
				<div xml:id="chapter-811-div-811" data-level="2">
					<l n="1" xml:id="chapter-811-div-811-l-24303">Kondwîrâmûrs diu lieht erkant</l>
					<l n="2" xml:id="chapter-811-div-811-l-24304">vil nâch nû ebenhiuze vant</l>
					<l n="3" xml:id="chapter-811-div-811-l-24305">an der klâren megede velles blic.</l>
					<l n="4" xml:id="chapter-811-div-811-l-24306">dô slôz sich in ir minnen stric</l>
					<l n="5" xml:id="chapter-811-div-811-l-24307">Feirefîz der rîche gast.</l>
					<l n="6" xml:id="chapter-811-div-811-l-24308">sîner êrsten vriuntschaft im gebrast</l>
					<l n="7" xml:id="chapter-811-div-811-l-24309">mit vergezzenlîchen willen.</l>
					<l n="8" xml:id="chapter-811-div-811-l-24310">waz half dô Sekundillen</l>
					<l n="9" xml:id="chapter-811-div-811-l-24311">ir minne, ir lant Tribalibôt?</l>
					<l n="10" xml:id="chapter-811-div-811-l-24312">im gap ein maget sô strenge nôt:</l>
					<l n="11" xml:id="chapter-811-div-811-l-24313">Klauditte und Olimpjâ,</l>
					<l n="12" xml:id="chapter-811-div-811-l-24314">Sekundille und wîten anderswâ</l>
					<l n="13" xml:id="chapter-811-div-811-l-24315">dâ wîp im dienstes lônden</l>
					<l n="14" xml:id="chapter-811-div-811-l-24316">und sînes prîses schônden,</l>
					<l n="15" xml:id="chapter-811-div-811-l-24317">Gahmuretes sun von Zazamanc</l>
					<l n="16" xml:id="chapter-811-div-811-l-24318">den dûhte ir aller minne kranc.</l>
					<l n="17" xml:id="chapter-811-div-811-l-24319">dô sach der klâre Amfortas,</l>
					<l n="18" xml:id="chapter-811-div-811-l-24320">daz sîn geselle in pînen was,</l>
					<l n="19" xml:id="chapter-811-div-811-l-24321">des blankiu mâl gar wurden bleich,</l>
					<l n="20" xml:id="chapter-811-div-811-l-24322">sô daz im hôher muot gesweich.</l>
					<l n="21" xml:id="chapter-811-div-811-l-24323">dô sprach er: "herre, diu swester mîn,</l>
					<l n="22" xml:id="chapter-811-div-811-l-24324">mirst leit, ob iuch diu lêret pîn,</l>
					<l n="23" xml:id="chapter-811-div-811-l-24325">den noch niemen durch si erleit.</l>
					<l n="24" xml:id="chapter-811-div-811-l-24326">nie ritter in ir dienst gereit:</l>
					<l n="25" xml:id="chapter-811-div-811-l-24327">dô nam ouch niemen lôn dâ zir.</l>
					<l n="26" xml:id="chapter-811-div-811-l-24328">si was mit jâmer grôz bî mir.</l>
					<l n="27" xml:id="chapter-811-div-811-l-24329">daz krenket ouch ir varwe ein teil,</l>
					<l n="28" xml:id="chapter-811-div-811-l-24330">daz man si sach sô selten geil.</l>
					<l n="29" xml:id="chapter-811-div-811-l-24331">iuwer bruoder ist ir swester sun:</l>
					<l n="30" xml:id="chapter-811-div-811-l-24332">der mac iu dâ wol helfe tuon."</l>
				</div>
			</div>
			<div n="812" xml:id="chapter-812" type="chapter" data-level="1">
				<div xml:id="chapter-812-div-812" data-level="2">
					<l n="1" xml:id="chapter-812-div-812-l-24333">"sol diu maget iuwer swester sîn,"</l>
					<l n="2" xml:id="chapter-812-div-812-l-24334">sprach Feirefîz Anschevîn,</l>
					<l n="3" xml:id="chapter-812-div-812-l-24335">"diu die krône ûf blôzem hâre dort hât,</l>
					<l n="4" xml:id="chapter-812-div-812-l-24336">sô gebet mir um ir minne rât:</l>
					<l n="5" xml:id="chapter-812-div-812-l-24337">nâch ir ist al mîns herzen ger.</l>
					<l n="6" xml:id="chapter-812-div-812-l-24338">ob ich prîs erwarp ie mit sper,</l>
					<l n="7" xml:id="chapter-812-div-812-l-24339">wan wære daz gar durch si geschehen</l>
					<l n="8" xml:id="chapter-812-div-812-l-24340">und wolde si danne ir lônes jehen!</l>
					<l n="9" xml:id="chapter-812-div-812-l-24341">vünf stiche mac turnieren hân,</l>
					<l n="10" xml:id="chapter-812-div-812-l-24342">die sint mit mîner hant getân:</l>
					<l n="11" xml:id="chapter-812-div-812-l-24343">einer ist zem puneiz,</l>
					<l n="12" xml:id="chapter-812-div-812-l-24344">ze triviers ich den andern weiz,</l>
					<l n="13" xml:id="chapter-812-div-812-l-24345">der dritte ist ze muoten,</l>
					<l n="14" xml:id="chapter-812-div-812-l-24346">ze rehter tjost den guoten</l>
					<l n="15" xml:id="chapter-812-div-812-l-24347">hurteclîch ich hân geriten</l>
					<l n="16" xml:id="chapter-812-div-812-l-24348">und den zer volge ouch niht vermiten,</l>
					<l n="17" xml:id="chapter-812-div-812-l-24349">sît der schilt von êrste wart mîn dach.</l>
					<l n="18" xml:id="chapter-812-div-812-l-24350">hiute ist mîn hœste ungemach.</l>
					<l n="19" xml:id="chapter-812-div-812-l-24351">ich stach vor Agremuntîn</l>
					<l n="20" xml:id="chapter-812-div-812-l-24352">gein einem ritter viurîn:</l>
					<l n="21" xml:id="chapter-812-div-812-l-24353">wan mîn kursît salamander,</l>
					<l n="22" xml:id="chapter-812-div-812-l-24354">aspindê mîn schilt der ander,</l>
					<l n="23" xml:id="chapter-812-div-812-l-24355">ich wære verbrunnen von der tjost.</l>
					<l n="24" xml:id="chapter-812-div-812-l-24356">swâ ich holte ie prîs ûf slîbes kost,</l>
					<l n="25" xml:id="chapter-812-div-812-l-24357">ouwî, hete si mich gesendet dar,</l>
					<l n="26" xml:id="chapter-812-div-812-l-24358">iuwer swester minneclîch gevar,</l>
					<l n="27" xml:id="chapter-812-div-812-l-24359">ich wære gein strîte noch ir bote.</l>
					<l n="28" xml:id="chapter-812-div-812-l-24360">Jûpitern mînem gote</l>
					<l n="29" xml:id="chapter-812-div-812-l-24361">wil ich immer hazzen tragen,</l>
					<l n="30" xml:id="chapter-812-div-812-l-24362">er enwende mir diz starke klagen."</l>
				</div>
			</div>
			<div n="813" xml:id="chapter-813" type="chapter" data-level="1">
				<div xml:id="chapter-813-div-813" data-level="2">
					<l n="1" xml:id="chapter-813-div-813-l-24363">ir beider vater hiez Frimutel:</l>
					<l n="2" xml:id="chapter-813-div-813-l-24364">gelîch antlitze und gelîchez vel</l>
					<l n="3" xml:id="chapter-813-div-813-l-24365">Amfortas bî sîner swester truoc.</l>
					<l n="4" xml:id="chapter-813-div-813-l-24366">der heiden sach an si genuoc</l>
					<l n="5" xml:id="chapter-813-div-813-l-24367">und aber wider dicke an in.</l>
					<l n="6" xml:id="chapter-813-div-813-l-24368">swie vil man her oder hin</l>
					<l n="7" xml:id="chapter-813-div-813-l-24369">spîse truoc, sîn munt ir doch niht az:</l>
					<l n="8" xml:id="chapter-813-div-813-l-24370">ezzen er doch gelîche saz.</l>
					<l n="9" xml:id="chapter-813-div-813-l-24371">Amfortas sprach ze Parzivâl:</l>
					<l n="10" xml:id="chapter-813-div-813-l-24372">"herre, iuwer bruoder hât den grâl,</l>
					<l n="11" xml:id="chapter-813-div-813-l-24373">des ich wæne, noch niht gesehen."</l>
					<l n="12" xml:id="chapter-813-div-813-l-24374">Feirefîz begunde dem wirte jehen,</l>
					<l n="13" xml:id="chapter-813-div-813-l-24375">daz er des grâls niht sæhe.</l>
					<l n="14" xml:id="chapter-813-div-813-l-24376">daz dûhte al die ritter spæhe.</l>
					<l n="15" xml:id="chapter-813-div-813-l-24377">diz mære ouch Titurel vernam.</l>
					<l n="16" xml:id="chapter-813-div-813-l-24378">der alte betterise lam</l>
					<l n="17" xml:id="chapter-813-div-813-l-24379">der sprach: "ist ez ein heidensch man,</l>
					<l n="18" xml:id="chapter-813-div-813-l-24380">sô darf er des niht willen hân,</l>
					<l n="19" xml:id="chapter-813-div-813-l-24381">daz sîn ougen âne stoufes kraft</l>
					<l n="20" xml:id="chapter-813-div-813-l-24382">bejagen die geselleschaft,</l>
					<l n="21" xml:id="chapter-813-div-813-l-24383">daz si den grâl beschouwen:</l>
					<l n="22" xml:id="chapter-813-div-813-l-24384">dâst hâmît vür gehouwen."</l>
					<l n="23" xml:id="chapter-813-div-813-l-24385">daz enbôt er ûf den palas.</l>
					<l n="24" xml:id="chapter-813-div-813-l-24386">dô sprach der wirt und Amfortas,</l>
					<l n="25" xml:id="chapter-813-div-813-l-24387">daz Feirefîz næme war,</l>
					<l n="26" xml:id="chapter-813-div-813-l-24388">wes al daz volc lebete gar,</l>
					<l n="27" xml:id="chapter-813-div-813-l-24389">dâ wære ein ieslîch heiden</l>
					<l n="28" xml:id="chapter-813-div-813-l-24390">mit sehene von gescheiden.</l>
					<l n="29" xml:id="chapter-813-div-813-l-24391">si wurben, daz er næme den touf</l>
					<l n="30" xml:id="chapter-813-div-813-l-24392">und endelôsen gewinnes kouf.</l>
				</div>
			</div>
			<div n="814" xml:id="chapter-814" type="chapter" data-level="1">
				<div xml:id="chapter-814-div-814" data-level="2">
					<l n="1" xml:id="chapter-814-div-814-l-24393">"ob ich durch iuch gein toufe kum,</l>
					<l n="2" xml:id="chapter-814-div-814-l-24394">ist mir der touf ze minnen vrum?"</l>
					<l n="3" xml:id="chapter-814-div-814-l-24395">sprach der heiden, Gahmuretes kint.</l>
					<l n="4" xml:id="chapter-814-div-814-l-24396">"ez was ie jenen her ein wint,</l>
					<l n="5" xml:id="chapter-814-div-814-l-24397">swaz mich strît oder minne twanc.</l>
					<l n="6" xml:id="chapter-814-div-814-l-24398">des sî kurz oder lanc,</l>
					<l n="7" xml:id="chapter-814-div-814-l-24399">daz mich êrst der schilt übervienc,</l>
					<l n="8" xml:id="chapter-814-div-814-l-24400">sît ich nie grœzer nôt emphienc.</l>
					<l n="9" xml:id="chapter-814-div-814-l-24401">durch zuht solde ich minne heln:</l>
					<l n="10" xml:id="chapter-814-div-814-l-24402">nû enmac irz herze niht versteln."</l>
					<l n="11" xml:id="chapter-814-div-814-l-24403">"wen meinestû?" sprach Parzivâl.</l>
					<l n="12" xml:id="chapter-814-div-814-l-24404">"et jene maget lieht gemâl,</l>
					<l n="13" xml:id="chapter-814-div-814-l-24405">mîns gesellen swester hie.</l>
					<l n="14" xml:id="chapter-814-div-814-l-24406">wiltû mir helfen umme sie,</l>
					<l n="15" xml:id="chapter-814-div-814-l-24407">ich tuon ir rîcheit bekant,</l>
					<l n="16" xml:id="chapter-814-div-814-l-24408">sô daz ir dienent wîtiu lant."</l>
					<l n="17" xml:id="chapter-814-div-814-l-24409">"wiltû dich toufes lâzen wern,"</l>
					<l n="18" xml:id="chapter-814-div-814-l-24410">sprach der wirt, "sô mahtû ir minne gern.</l>
					<l n="19" xml:id="chapter-814-div-814-l-24411">ich mac nû wol duzen dich:</l>
					<l n="20" xml:id="chapter-814-div-814-l-24412">unser rîchtuom nâch gelîchet sich,</l>
					<l n="21" xml:id="chapter-814-div-814-l-24413">mînhalp von sgrâles krefte."</l>
					<l n="22" xml:id="chapter-814-div-814-l-24414">"hilf mir geselleschefte,"</l>
					<l n="23" xml:id="chapter-814-div-814-l-24415">sprach Feirefîz Anschevîn,</l>
					<l n="24" xml:id="chapter-814-div-814-l-24416">"bruoder, um die muomen dîn.</l>
					<l n="25" xml:id="chapter-814-div-814-l-24417">holt man den touf mit strîte?</l>
					<l n="26" xml:id="chapter-814-div-814-l-24418">dar schaffe mich bezîte</l>
					<l n="27" xml:id="chapter-814-div-814-l-24419">und lâz mich dienen um ir lôn.</l>
					<l n="28" xml:id="chapter-814-div-814-l-24420">ich hôrte ie gerne solhen dôn,</l>
					<l n="29" xml:id="chapter-814-div-814-l-24421">dâ von tjoste sprîzen sprungen</l>
					<l n="30" xml:id="chapter-814-div-814-l-24422">und dâ swert ûf helmen klungen."</l>
				</div>
			</div>
			<div n="815" xml:id="chapter-815" type="chapter" data-level="1">
				<div xml:id="chapter-815-div-815" data-level="2">
					<l n="1" xml:id="chapter-815-div-815-l-24423">der wirt des lachte sêre</l>
					<l n="2" xml:id="chapter-815-div-815-l-24424">und Amfortas noch mêre.</l>
					<l n="3" xml:id="chapter-815-div-815-l-24425">"kanstû sus touf emphâhen?"</l>
					<l n="4" xml:id="chapter-815-div-815-l-24426">sprach der wirt. "ich wil si nâhen</l>
					<l n="5" xml:id="chapter-815-div-815-l-24427">durch rehten touf in dîn gebot.</l>
					<l n="6" xml:id="chapter-815-div-815-l-24428">Jûpitern dînen got</l>
					<l n="7" xml:id="chapter-815-div-815-l-24429">muostû durch si verliesen</l>
					<l n="8" xml:id="chapter-815-div-815-l-24430">und Sekundillen verkiesen.</l>
					<l n="9" xml:id="chapter-815-div-815-l-24431">morgen vruo gibe ich dir rât,</l>
					<l n="10" xml:id="chapter-815-div-815-l-24432">der vuoge an dînem gewerbe hât."</l>
					<l n="11" xml:id="chapter-815-div-815-l-24433">Amfortas vor siecheit zît</l>
					<l n="12" xml:id="chapter-815-div-815-l-24434">sînen prîs gemachet hête wît</l>
					<l n="13" xml:id="chapter-815-div-815-l-24435">mit ritterschaft durch minne.</l>
					<l n="14" xml:id="chapter-815-div-815-l-24436">an sînes herzen sinne</l>
					<l n="15" xml:id="chapter-815-div-815-l-24437">was güete unde miltekeit.</l>
					<l n="16" xml:id="chapter-815-div-815-l-24438">sîn hant ouch manegen prîs erstreit.</l>
					<l n="17" xml:id="chapter-815-div-815-l-24439">dâ sâzen dem grâle bî</l>
					<l n="18" xml:id="chapter-815-div-815-l-24440">der aller besten ritter drî,</l>
					<l n="19" xml:id="chapter-815-div-815-l-24441">die dô der schilte phlâgen,</l>
					<l n="20" xml:id="chapter-815-div-815-l-24442">wande si getorstenz wâgen.</l>
					<l n="21" xml:id="chapter-815-div-815-l-24443">welt ir, si haben dâ gâz genuoc.</l>
					<l n="22" xml:id="chapter-815-div-815-l-24444">mit zuht man von in allen truoc</l>
					<l n="23" xml:id="chapter-815-div-815-l-24445">taveln, tischlachen.</l>
					<l n="24" xml:id="chapter-815-div-815-l-24446">mit dienestlîchen sachen</l>
					<l n="25" xml:id="chapter-815-div-815-l-24447">nigen al diu juncvrouwelîn.</l>
					<l n="26" xml:id="chapter-815-div-815-l-24448">Feirefîz Anschevîn</l>
					<l n="27" xml:id="chapter-815-div-815-l-24449">sach si von im kêren.</l>
					<l n="28" xml:id="chapter-815-div-815-l-24450">daz begunde im trûren mêren:</l>
					<l n="29" xml:id="chapter-815-div-815-l-24451">sîns herzen slôz truoc dan den grâl.</l>
					<l n="30" xml:id="chapter-815-div-815-l-24452">urloup gap in Parzivâl.</l>
				</div>
			</div>
			<div n="816" xml:id="chapter-816" type="chapter" data-level="1">
				<div xml:id="chapter-816-div-816" data-level="2">
					<l n="1" xml:id="chapter-816-div-816-l-24453">wie diu wirtîn selbe dan gegienc</l>
					<l n="2" xml:id="chapter-816-div-816-l-24454">und wie manz dâ nâch ane gevienc,</l>
					<l n="3" xml:id="chapter-816-div-816-l-24455">daz man sîn wol mit betten phlac,</l>
					<l n="4" xml:id="chapter-816-div-816-l-24456">der doch durch minne unsanfte lac,</l>
					<l n="5" xml:id="chapter-816-div-816-l-24457">wie al der templeise diet</l>
					<l n="6" xml:id="chapter-816-div-816-l-24458">mit senfte unsenfte von in schiet,</l>
					<l n="7" xml:id="chapter-816-div-816-l-24459">dâ von würde ein langiu sage.</l>
					<l n="8" xml:id="chapter-816-div-816-l-24460">ich wil iu künden von dem tage.</l>
					<l n="9" xml:id="chapter-816-div-816-l-24461">dô der des morgens vruo erschein,</l>
					<l n="10" xml:id="chapter-816-div-816-l-24462">Parzivâl wart des enein</l>
					<l n="11" xml:id="chapter-816-div-816-l-24463">und Amfortas der guote,</l>
					<l n="12" xml:id="chapter-816-div-816-l-24464">mit endehaftem muote</l>
					<l n="13" xml:id="chapter-816-div-816-l-24465">si bâten den von Zazamanc</l>
					<l n="14" xml:id="chapter-816-div-816-l-24466">komen, den diu minne twanc,</l>
					<l n="15" xml:id="chapter-816-div-816-l-24467">in den tempel vür den grâl.</l>
					<l n="16" xml:id="chapter-816-div-816-l-24468">er gebôt ouch an dem selben mâl</l>
					<l n="17" xml:id="chapter-816-div-816-l-24469">dem wîsen templeise dar.</l>
					<l n="18" xml:id="chapter-816-div-816-l-24470">sarjande, ritter grôziu schar</l>
					<l n="19" xml:id="chapter-816-div-816-l-24471">dâ stuont. nû gienc der heiden în.</l>
					<l n="20" xml:id="chapter-816-div-816-l-24472">der toufnaph was ein rubîn,</l>
					<l n="21" xml:id="chapter-816-div-816-l-24473">von jaspes ein grêde sinewel,</l>
					<l n="22" xml:id="chapter-816-div-816-l-24474">dar ûf er stuont: Titurel</l>
					<l n="23" xml:id="chapter-816-div-816-l-24475">hete in mit koste erziuget sô.</l>
					<l n="24" xml:id="chapter-816-div-816-l-24476">Parzivâl ze sînem bruoder dô</l>
					<l n="25" xml:id="chapter-816-div-816-l-24477">sprach: "wiltû die muomen mîn</l>
					<l n="26" xml:id="chapter-816-div-816-l-24478">haben, al die gote dîn</l>
					<l n="27" xml:id="chapter-816-div-816-l-24479">muostû durch si versprechen</l>
					<l n="28" xml:id="chapter-816-div-816-l-24480">und immer gerne rechen</l>
					<l n="29" xml:id="chapter-816-div-816-l-24481">den widersaz des hœsten gotes</l>
					<l n="30" xml:id="chapter-816-div-816-l-24482">und mit triuwen schônen sîns gebotes."</l>
				</div>
			</div>
			<div n="817" xml:id="chapter-817" type="chapter" data-level="1">
				<div xml:id="chapter-817-div-817" data-level="2">
					<l n="1" xml:id="chapter-817-div-817-l-24483">"swâ von ich sol die maget hân,"</l>
					<l n="2" xml:id="chapter-817-div-817-l-24484">sprach der heiden, "daz wirt gar getân,</l>
					<l n="3" xml:id="chapter-817-div-817-l-24485">mit triuwen an mir erzeiget."</l>
					<l n="4" xml:id="chapter-817-div-817-l-24486">der toufnaph wart geneiget</l>
					<l n="5" xml:id="chapter-817-div-817-l-24487">ein wênec gein dem grâle.</l>
					<l n="6" xml:id="chapter-817-div-817-l-24488">vol wazzers an dem mâle</l>
					<l n="7" xml:id="chapter-817-div-817-l-24489">wart er, ze warm noch ze kalt.</l>
					<l n="8" xml:id="chapter-817-div-817-l-24490">dâ stuont ein grâwer priester alt,</l>
					<l n="9" xml:id="chapter-817-div-817-l-24491">der ûz heidenschaft manec kindelîn</l>
					<l n="10" xml:id="chapter-817-div-817-l-24492">ouch gestôzen hête drîn.</l>
					<l n="11" xml:id="chapter-817-div-817-l-24493">der sprach: "ir sult gelouben,</l>
					<l n="12" xml:id="chapter-817-div-817-l-24494">iuwer sêle den tiuvel rouben,</l>
					<l n="13" xml:id="chapter-817-div-817-l-24495">an den hœsten got al eine.</l>
					<l n="14" xml:id="chapter-817-div-817-l-24496">des drîvalt ist gemeine</l>
					<l n="15" xml:id="chapter-817-div-817-l-24497">und al gelîche gurbort,</l>
					<l n="16" xml:id="chapter-817-div-817-l-24498">got ist mensche und sîns vater wort.</l>
					<l n="17" xml:id="chapter-817-div-817-l-24499">sît er ist vater unde kint,</l>
					<l n="18" xml:id="chapter-817-div-817-l-24500">die al gelîche gêret sint,</l>
					<l n="19" xml:id="chapter-817-div-817-l-24501">ebenhêre sînem geiste,</l>
					<l n="20" xml:id="chapter-817-div-817-l-24502">mit der drîer volleiste</l>
					<l n="21" xml:id="chapter-817-div-817-l-24503">wert iu diz wazzer heidenschaft.</l>
					<l n="22" xml:id="chapter-817-div-817-l-24504">mit der trînitâte kraft</l>
					<l n="23" xml:id="chapter-817-div-817-l-24505">im wazzer er ze toufe gienc,</l>
					<l n="24" xml:id="chapter-817-div-817-l-24506">von dem Adâm antlitze emphienc.</l>
					<l n="25" xml:id="chapter-817-div-817-l-24507">von wazzer boume sint gesaft.</l>
					<l n="26" xml:id="chapter-817-div-817-l-24508">wazzer vrühtet al die geschaft,</l>
					<l n="27" xml:id="chapter-817-div-817-l-24509">der man vür krêatûre giht.</l>
					<l n="28" xml:id="chapter-817-div-817-l-24510">mit dem wazzer man gesiht.</l>
					<l n="29" xml:id="chapter-817-div-817-l-24511">wazzer gît maneger sêle schîn,</l>
					<l n="30" xml:id="chapter-817-div-817-l-24512">daz die engel niht liehter dorften sîn."</l>
				</div>
			</div>
			<div n="818" xml:id="chapter-818" type="chapter" data-level="1">
				<div xml:id="chapter-818-div-818" data-level="2">
					<l n="1" xml:id="chapter-818-div-818-l-24513">Feirefîz zem priester sprach:</l>
					<l n="2" xml:id="chapter-818-div-818-l-24514">"ist ez mir guot vür ungemach,</l>
					<l n="3" xml:id="chapter-818-div-818-l-24515">ich geloube, swes ir gebietet.</l>
					<l n="4" xml:id="chapter-818-div-818-l-24516">ob mich ir minne mietet,</l>
					<l n="5" xml:id="chapter-818-div-818-l-24517">sô leiste ich gerne sîn gebot.</l>
					<l n="6" xml:id="chapter-818-div-818-l-24518">bruoder, hât dîn muome got,</l>
					<l n="7" xml:id="chapter-818-div-818-l-24519">an den geloube ich und an sie</l>
					<l n="8" xml:id="chapter-818-div-818-l-24520">(sô grôze nôt emphienc ich nie):</l>
					<l n="9" xml:id="chapter-818-div-818-l-24521">al mîne gote sint verkorn.</l>
					<l n="10" xml:id="chapter-818-div-818-l-24522">Sekundille habe ouch verlorn,</l>
					<l n="11" xml:id="chapter-818-div-818-l-24523">swaz si an mir ie gêrte sich.</l>
					<l n="12" xml:id="chapter-818-div-818-l-24524">durch dîner muomen got heiz toufen mich."</l>
					<l n="13" xml:id="chapter-818-div-818-l-24525">man begunde sîn kristenlîche phlegen</l>
					<l n="14" xml:id="chapter-818-div-818-l-24526">und sprach ob im den toufes segen.</l>
					<l n="15" xml:id="chapter-818-div-818-l-24527">dô der heiden touf emphienc</l>
					<l n="16" xml:id="chapter-818-div-818-l-24528">und diu westerlege ergienc,</l>
					<l n="17" xml:id="chapter-818-div-818-l-24529">des er unsanfte erbeite,</l>
					<l n="18" xml:id="chapter-818-div-818-l-24530">der maget man in bereite:</l>
					<l n="19" xml:id="chapter-818-div-818-l-24531">man gap im Frimutels kint.</l>
					<l n="20" xml:id="chapter-818-div-818-l-24532">an den grâl was er ze sehene blint,</l>
					<l n="21" xml:id="chapter-818-div-818-l-24533">ê der touf hete in bedecket:</l>
					<l n="22" xml:id="chapter-818-div-818-l-24534">sît wart im vor enblecket</l>
					<l n="23" xml:id="chapter-818-div-818-l-24535">der grâl mit gesihte.</l>
					<l n="24" xml:id="chapter-818-div-818-l-24536">nâch der toufe geschihte</l>
					<l n="25" xml:id="chapter-818-div-818-l-24537">am grâle man geschriben vant,</l>
					<l n="26" xml:id="chapter-818-div-818-l-24538">swelhen templeis diu gotes hant</l>
					<l n="27" xml:id="chapter-818-div-818-l-24539">gæbe ze herren vremder diete,</l>
					<l n="28" xml:id="chapter-818-div-818-l-24540">daz er vrâgen widerriete</l>
					<l n="29" xml:id="chapter-818-div-818-l-24541">sîns namen oder sîns geslehtes</l>
					<l n="30" xml:id="chapter-818-div-818-l-24542">und daz er in hülfe rehtes.</l>
				</div>
			</div>
			<div n="819" xml:id="chapter-819" type="chapter" data-level="1">
				<div xml:id="chapter-819-div-819" data-level="2">
					<l n="1" xml:id="chapter-819-div-819-l-24543">sô diu vrâge wirt gein im getân,</l>
					<l n="2" xml:id="chapter-819-div-819-l-24544">sô mugen sis niht langer hân.</l>
					<l n="3" xml:id="chapter-819-div-819-l-24545">durch daz der süeze Amfortas</l>
					<l n="4" xml:id="chapter-819-div-819-l-24546">sô lange in sûren pînen was</l>
					<l n="5" xml:id="chapter-819-div-819-l-24547">und in diu vrâge lange meit,</l>
					<l n="6" xml:id="chapter-819-div-819-l-24548">inst immer mêr nû vrâgen leit.</l>
					<l n="7" xml:id="chapter-819-div-819-l-24549">al des grâles phlihtgesellen</l>
					<l n="8" xml:id="chapter-819-div-819-l-24550">von in vrâgens niht enwellen.</l>
					<l n="9" xml:id="chapter-819-div-819-l-24551">der getoufte Feirefîz</l>
					<l n="10" xml:id="chapter-819-div-819-l-24552">an sînen swâger legete vlîz</l>
					<l n="11" xml:id="chapter-819-div-819-l-24553">mit bete dan ze varne</l>
					<l n="12" xml:id="chapter-819-div-819-l-24554">und nimmer niht ze sparne</l>
					<l n="13" xml:id="chapter-819-div-819-l-24555">vor im al sîner rîchen habe.</l>
					<l n="14" xml:id="chapter-819-div-819-l-24556">dô leite in mit zühten abe</l>
					<l n="15" xml:id="chapter-819-div-819-l-24557">Amfortas von dem gewerbe.</l>
					<l n="16" xml:id="chapter-819-div-819-l-24558">"ich enwil niht, daz verderbe</l>
					<l n="17" xml:id="chapter-819-div-819-l-24559">gein gote mîn dienestlîcher muot.</l>
					<l n="18" xml:id="chapter-819-div-819-l-24560">des grâles krône ist alsô guot:</l>
					<l n="19" xml:id="chapter-819-div-819-l-24561">die hât mir hôchvart verlorn.</l>
					<l n="20" xml:id="chapter-819-div-819-l-24562">nû hân ich diemuot mir erkorn.</l>
					<l n="21" xml:id="chapter-819-div-819-l-24563">rîcheit und wîbe minne</l>
					<l n="22" xml:id="chapter-819-div-819-l-24564">sich verret von mînem sinne.</l>
					<l n="23" xml:id="chapter-819-div-819-l-24565">ir vüeret hinnen ein edel wîp:</l>
					<l n="24" xml:id="chapter-819-div-819-l-24566">diu gît ze dienste iu kiuschen lîp</l>
					<l n="25" xml:id="chapter-819-div-819-l-24567">mit guoten wîplîchen siten.</l>
					<l n="26" xml:id="chapter-819-div-819-l-24568">mîn orden wirt hie niht vermiten:</l>
					<l n="27" xml:id="chapter-819-div-819-l-24569">ich wil vil tjoste rîten,</l>
					<l n="28" xml:id="chapter-819-div-819-l-24570">in sgrâles dienste strîten.</l>
					<l n="29" xml:id="chapter-819-div-819-l-24571">durch wîp gestrîte ich nimmer mêr.</l>
					<l n="30" xml:id="chapter-819-div-819-l-24572">ein wîp gap mir herzesêr,</l>
				</div>
			</div>
			<div n="820" xml:id="chapter-820" type="chapter" data-level="1">
				<div xml:id="chapter-820-div-820" data-level="2">
					<l n="1" xml:id="chapter-820-div-820-l-24573">iedoch ist immer al mîn haz</l>
					<l n="2" xml:id="chapter-820-div-820-l-24574">gein wîben volleclîche laz:</l>
					<l n="3" xml:id="chapter-820-div-820-l-24575">hôch manlîch vreude kumt von in,</l>
					<l n="4" xml:id="chapter-820-div-820-l-24576">swie kleine dâ wære mîn gewin."</l>
					<l n="5" xml:id="chapter-820-div-820-l-24577">Amfortasen bat dô sêre</l>
					<l n="6" xml:id="chapter-820-div-820-l-24578">durch sîner swester êre</l>
					<l n="7" xml:id="chapter-820-div-820-l-24579">Feirefîz der dannenverte:</l>
					<l n="8" xml:id="chapter-820-div-820-l-24580">mit versagen er sich werte.</l>
					<l n="9" xml:id="chapter-820-div-820-l-24581">Feirefîz Anschevîn</l>
					<l n="10" xml:id="chapter-820-div-820-l-24582">warp, daz Loherangrîn</l>
					<l n="11" xml:id="chapter-820-div-820-l-24583">mit im dannen solde varn.</l>
					<l n="12" xml:id="chapter-820-div-820-l-24584">sîn muoter kunde daz wol bewarn.</l>
					<l n="13" xml:id="chapter-820-div-820-l-24585">ouch sprach der künec Parzivâl:</l>
					<l n="14" xml:id="chapter-820-div-820-l-24586">"mîn sun ist gordent ûf den grâl:</l>
					<l n="15" xml:id="chapter-820-div-820-l-24587">dar muoz er dienstlîch herze tragen,</l>
					<l n="16" xml:id="chapter-820-div-820-l-24588">læt in got rehten sin bejagen."</l>
					<l n="17" xml:id="chapter-820-div-820-l-24589">vreude und kurzewîle phlac</l>
					<l n="18" xml:id="chapter-820-div-820-l-24590">Feirefîz aldâ den eilften tac:</l>
					<l n="19" xml:id="chapter-820-div-820-l-24591">an dem zwelften schiet er dan.</l>
					<l n="20" xml:id="chapter-820-div-820-l-24592">gein sînem her der rîche man</l>
					<l n="21" xml:id="chapter-820-div-820-l-24593">sîn wîp wolde vüeren.</l>
					<l n="22" xml:id="chapter-820-div-820-l-24594">des begunde ein trûren rüeren</l>
					<l n="23" xml:id="chapter-820-div-820-l-24595">Parzivâlen durch triuwe:</l>
					<l n="24" xml:id="chapter-820-div-820-l-24596">diu reise in lêrte riuwe.</l>
					<l n="25" xml:id="chapter-820-div-820-l-24597">mit den sînen er sich beriet,</l>
					<l n="26" xml:id="chapter-820-div-820-l-24598">daz er von rittern grôze diet</l>
					<l n="27" xml:id="chapter-820-div-820-l-24599">mit im sande vür den walt.</l>
					<l n="28" xml:id="chapter-820-div-820-l-24600">Amfortas der süeze degen balt</l>
					<l n="29" xml:id="chapter-820-div-820-l-24601">mit im durch kondewieren reit.</l>
					<l n="30" xml:id="chapter-820-div-820-l-24602">manec maget dâ weinen niht vermeit.</l>
				</div>
			</div>
			<div n="821" xml:id="chapter-821" type="chapter" data-level="1">
				<div xml:id="chapter-821-div-821" data-level="2">
					<l n="1" xml:id="chapter-821-div-821-l-24603">si muosten machen niuwe slâ</l>
					<l n="2" xml:id="chapter-821-div-821-l-24604">ûz gegen Karkobrâ.</l>
					<l n="3" xml:id="chapter-821-div-821-l-24605">dar enbôt der süeze Amfortas</l>
					<l n="4" xml:id="chapter-821-div-821-l-24606">dem, der dâ burcgrâve was,</l>
					<l n="5" xml:id="chapter-821-div-821-l-24607">daz er wære des gemant,</l>
					<l n="6" xml:id="chapter-821-div-821-l-24608">ob er ie von sîner hant</l>
					<l n="7" xml:id="chapter-821-div-821-l-24609">emphienge gâbe rîche,</l>
					<l n="8" xml:id="chapter-821-div-821-l-24610">daz er nû dienestlîche</l>
					<l n="9" xml:id="chapter-821-div-821-l-24611">sîne triuwe an im geprîste</l>
					<l n="10" xml:id="chapter-821-div-821-l-24612">und im sînen swâger wîste</l>
					<l n="11" xml:id="chapter-821-div-821-l-24613">"und des wîp, die swester mîn,</l>
					<l n="12" xml:id="chapter-821-div-821-l-24614">durchz fôreht Leprisîn</l>
					<l n="13" xml:id="chapter-821-div-821-l-24615">in die wilden habe wît."</l>
					<l n="14" xml:id="chapter-821-div-821-l-24616">nû was ez ouch urloubes zît:</l>
					<l n="15" xml:id="chapter-821-div-821-l-24617">si ensolden dô niht vürbaz komen.</l>
					<l n="16" xml:id="chapter-821-div-821-l-24618">Kundrîe la surziere wart genomen</l>
					<l n="17" xml:id="chapter-821-div-821-l-24619">ze dirre botschefte dan.</l>
					<l n="18" xml:id="chapter-821-div-821-l-24620">urloup zuo dem rîchen man</l>
					<l n="19" xml:id="chapter-821-div-821-l-24621">nâmen al die templeise.</l>
					<l n="20" xml:id="chapter-821-div-821-l-24622">hin reit der kurteise.</l>
					<l n="21" xml:id="chapter-821-div-821-l-24623">der burcgrâve dô niht liez,</l>
					<l n="22" xml:id="chapter-821-div-821-l-24624">swaz in Kundrîe leisten hiez.</l>
					<l n="23" xml:id="chapter-821-div-821-l-24625">Feirefîz der rîche</l>
					<l n="24" xml:id="chapter-821-div-821-l-24626">wart dô ritterlîche</l>
					<l n="25" xml:id="chapter-821-div-821-l-24627">mit grôzer vuore emphangen.</l>
					<l n="26" xml:id="chapter-821-div-821-l-24628">in dorfte dâ niht erlangen:</l>
					<l n="27" xml:id="chapter-821-div-821-l-24629">man vuorte in vürbaz schiere.</l>
					<l n="28" xml:id="chapter-821-div-821-l-24630">mit werdem kondewiere</l>
					<l n="29" xml:id="chapter-821-div-821-l-24631">ich enweiz, wie manec lant er reit,</l>
					<l n="30" xml:id="chapter-821-div-821-l-24632">unz ze Jôflanze ûf dem anger breit</l>
				</div>
			</div>
			<div n="822" xml:id="chapter-822" type="chapter" data-level="1">
				<div xml:id="chapter-822-div-822" data-level="2">
					<l n="1" xml:id="chapter-822-div-822-l-24633">liute ein teil si vunden.</l>
					<l n="2" xml:id="chapter-822-div-822-l-24634">an den selben stunden</l>
					<l n="3" xml:id="chapter-822-div-822-l-24635">Feirefîz vrâcte mære,</l>
					<l n="4" xml:id="chapter-822-div-822-l-24636">war daz her komen wære.</l>
					<l n="5" xml:id="chapter-822-div-822-l-24637">ieslîcher was in sîn lant,</l>
					<l n="6" xml:id="chapter-822-div-822-l-24638">dar im diu reise was bekant:</l>
					<l n="7" xml:id="chapter-822-div-822-l-24639">Artûs was gein Schamilôt.</l>
					<l n="8" xml:id="chapter-822-div-822-l-24640">der von Tribalibôt</l>
					<l n="9" xml:id="chapter-822-div-822-l-24641">kunde an den selben zîten</l>
					<l n="10" xml:id="chapter-822-div-822-l-24642">gein sînem her wol rîten.</l>
					<l n="11" xml:id="chapter-822-div-822-l-24643">daz lac al trûrec in der habe,</l>
					<l n="12" xml:id="chapter-822-div-822-l-24644">daz ir herre was gescheiden drabe.</l>
					<l n="13" xml:id="chapter-822-div-822-l-24645">sîn kunft dâ manegem ritter guot</l>
					<l n="14" xml:id="chapter-822-div-822-l-24646">brâhte niuwen hôhen muot.</l>
					<l n="15" xml:id="chapter-822-div-822-l-24647">der burcgrâve von Karkobrâ</l>
					<l n="16" xml:id="chapter-822-div-822-l-24648">und al die sîne wurden dâ</l>
					<l n="17" xml:id="chapter-822-div-822-l-24649">mit rîcher gâbe heim gesant.</l>
					<l n="18" xml:id="chapter-822-div-822-l-24650">Kundrîe dâ grôziu mære bevant:</l>
					<l n="19" xml:id="chapter-822-div-822-l-24651">boten wâren nâch dem her komen,</l>
					<l n="20" xml:id="chapter-822-div-822-l-24652">Sekundillen hete der tôt genomen.</l>
					<l n="21" xml:id="chapter-822-div-822-l-24653">Repanse de Schoie dô</l>
					<l n="22" xml:id="chapter-822-div-822-l-24654">mohte alrêst ir verte wesen vrô.</l>
					<l n="23" xml:id="chapter-822-div-822-l-24655">diu gebar sît in Indîân</l>
					<l n="24" xml:id="chapter-822-div-822-l-24656">einen sun, der hiez Jôhan.</l>
					<l n="25" xml:id="chapter-822-div-822-l-24657">priester Jôhan man den hiez:</l>
					<l n="26" xml:id="chapter-822-div-822-l-24658">immer sît die künege man dâ liez</l>
					<l n="27" xml:id="chapter-822-div-822-l-24659">bî dem namen belîben.</l>
					<l n="28" xml:id="chapter-822-div-822-l-24660">Feirefîz hiez schrîben</l>
					<l n="29" xml:id="chapter-822-div-822-l-24661">z Indîâ über al daz lant,</l>
					<l n="30" xml:id="chapter-822-div-822-l-24662">wie kristen leben wart erkant:</l>
				</div>
			</div>
			<div n="823" xml:id="chapter-823" type="chapter" data-level="1">
				<div xml:id="chapter-823-div-823" data-level="2">
					<l n="1" xml:id="chapter-823-div-823-l-24663">daz was ê niht sô kreftec dâ.</l>
					<l n="2" xml:id="chapter-823-div-823-l-24664">wir heizenz hie Indîâ:</l>
					<l n="3" xml:id="chapter-823-div-823-l-24665">dort heizet ez Tribalibôt.</l>
					<l n="4" xml:id="chapter-823-div-823-l-24666">Feirefîz bî Kundrîen enbôt</l>
					<l n="5" xml:id="chapter-823-div-823-l-24667">sînem bruoder ûf Munsalvæsche wider,</l>
					<l n="6" xml:id="chapter-823-div-823-l-24668">wiez im was ergangen sider,</l>
					<l n="7" xml:id="chapter-823-div-823-l-24669">daz Sekundille verscheiden was.</l>
					<l n="8" xml:id="chapter-823-div-823-l-24670">des vreute sich dô Amfortas,</l>
					<l n="9" xml:id="chapter-823-div-823-l-24671">daz sîn swester âne strît</l>
					<l n="10" xml:id="chapter-823-div-823-l-24672">was vrouwe über manegiu lant sô wît.</l>
					<l n="11" xml:id="chapter-823-div-823-l-24673">diu rehten mære iu komen sint</l>
					<l n="12" xml:id="chapter-823-div-823-l-24674">um diu vünf Frimutels kint,</l>
					<l n="13" xml:id="chapter-823-div-823-l-24675">daz diu mit güeten wurben</l>
					<l n="14" xml:id="chapter-823-div-823-l-24676">und wie ir zwei ersturben:</l>
					<l n="15" xml:id="chapter-823-div-823-l-24677">daz eine was Schoisîâne,</l>
					<l n="16" xml:id="chapter-823-div-823-l-24678">vor gote diu valsches âne,</l>
					<l n="17" xml:id="chapter-823-div-823-l-24679">diu ander Herzeloide hiez,</l>
					<l n="18" xml:id="chapter-823-div-823-l-24680">diu valscheit ûz ir herzen stiez.</l>
					<l n="19" xml:id="chapter-823-div-823-l-24681">sîn swert und ritterlîchez leben</l>
					<l n="20" xml:id="chapter-823-div-823-l-24682">hete Trevrezent ergeben</l>
					<l n="21" xml:id="chapter-823-div-823-l-24683">an die süezen gotes minne</l>
					<l n="22" xml:id="chapter-823-div-823-l-24684">und nâch endelôsem gewinne</l>
					<l n="23" xml:id="chapter-823-div-823-l-24685">der werde klâre Amfortas</l>
					<l n="24" xml:id="chapter-823-div-823-l-24686">manlîch bî kiuschem herzen was.</l>
					<l n="25" xml:id="chapter-823-div-823-l-24687">ordenlîche er manege tjoste reit,</l>
					<l n="26" xml:id="chapter-823-div-823-l-24688">durch den grâl, niht durch diu wîp er streit.</l>
					<l n="27" xml:id="chapter-823-div-823-l-24689">Loherangrîn wuohs manlîch starc.</l>
					<l n="28" xml:id="chapter-823-div-823-l-24690">diu zageheit sich an im barc,</l>
					<l n="29" xml:id="chapter-823-div-823-l-24691">dô er sich ritterschaft versan.</l>
					<l n="30" xml:id="chapter-823-div-823-l-24692">in sgrâles dienste er prîs gewan.</l>
				</div>
			</div>
			<div n="824" xml:id="chapter-824" type="chapter" data-level="1">
				<div xml:id="chapter-824-div-824" data-level="2">
					<l n="1" xml:id="chapter-824-div-824-l-24693">welt ir nû hœren vürbaz?</l>
					<l n="2" xml:id="chapter-824-div-824-l-24694">sît über lant ein vrouwe saz,</l>
					<l n="3" xml:id="chapter-824-div-824-l-24695">vor aller valscheit bewart.</l>
					<l n="4" xml:id="chapter-824-div-824-l-24696">rîcheit und hôher art</l>
					<l n="5" xml:id="chapter-824-div-824-l-24697">ûf si beidiu gerbet wâren.</l>
					<l n="6" xml:id="chapter-824-div-824-l-24698">si kunde alsô gebâren,</l>
					<l n="7" xml:id="chapter-824-div-824-l-24699">daz si mit rehter kiusche warp:</l>
					<l n="8" xml:id="chapter-824-div-824-l-24700">al menneschlîch gir an ir verdarp.</l>
					<l n="9" xml:id="chapter-824-div-824-l-24701">werder liute warp um si genuoc,</l>
					<l n="10" xml:id="chapter-824-div-824-l-24702">der etslîcher krône truoc,</l>
					<l n="11" xml:id="chapter-824-div-824-l-24703">und manec vürste ir genôz:</l>
					<l n="12" xml:id="chapter-824-div-824-l-24704">ir diemuot was sô grôz,</l>
					<l n="13" xml:id="chapter-824-div-824-l-24705">daz si sich dran niht wande.</l>
					<l n="14" xml:id="chapter-824-div-824-l-24706">vil grâven von ir lande</l>
					<l n="15" xml:id="chapter-824-div-824-l-24707">begundenz an si hazzen,</l>
					<l n="16" xml:id="chapter-824-div-824-l-24708">wes si sich wolde lazzen,</l>
					<l n="17" xml:id="chapter-824-div-824-l-24709">daz si einen man niht næme,</l>
					<l n="18" xml:id="chapter-824-div-824-l-24710">der ir ze herren zæme.</l>
					<l n="19" xml:id="chapter-824-div-824-l-24711">si hete sich gar an got verlân,</l>
					<l n="20" xml:id="chapter-824-div-824-l-24712">swaz zornes wart gein ir getân:</l>
					<l n="21" xml:id="chapter-824-div-824-l-24713">unschulde maneger an si rach.</l>
					<l n="22" xml:id="chapter-824-div-824-l-24714">einen hof si ir landes herren sprach.</l>
					<l n="23" xml:id="chapter-824-div-824-l-24715">manec bote ûz verrem lande vuor</l>
					<l n="24" xml:id="chapter-824-div-824-l-24716">hin zir: die man si gar verswuor,</l>
					<l n="25" xml:id="chapter-824-div-824-l-24717">wan den si got bewîste,</l>
					<l n="26" xml:id="chapter-824-div-824-l-24718">des minne si gerne prîste.</l>
					<l n="27" xml:id="chapter-824-div-824-l-24719">si was vürstîn in Brâbant.</l>
					<l n="28" xml:id="chapter-824-div-824-l-24720">von Munsalvæsche wart gesant</l>
					<l n="29" xml:id="chapter-824-div-824-l-24721">der, den der swane brâhte</l>
					<l n="30" xml:id="chapter-824-div-824-l-24722">und des ir got gedâhte.</l>
				</div>
			</div>
			<div n="825" xml:id="chapter-825" type="chapter" data-level="1">
				<div xml:id="chapter-825-div-825" data-level="2">
					<l n="1" xml:id="chapter-825-div-825-l-24723">z Antwerp wart er ûz gezogen.</l>
					<l n="2" xml:id="chapter-825-div-825-l-24724">si was an im vil unbetrogen:</l>
					<l n="3" xml:id="chapter-825-div-825-l-24725">er kunde wol gebâren.</l>
					<l n="4" xml:id="chapter-825-div-825-l-24726">man muoste in vür den klâren</l>
					<l n="5" xml:id="chapter-825-div-825-l-24727">und vür den manlîchen</l>
					<l n="6" xml:id="chapter-825-div-825-l-24728">haben in al den rîchen,</l>
					<l n="7" xml:id="chapter-825-div-825-l-24729">swâ man sîn künde ie gewan.</l>
					<l n="8" xml:id="chapter-825-div-825-l-24730">hövesch, mit zühten wîs ein man,</l>
					<l n="9" xml:id="chapter-825-div-825-l-24731">mit triuwen milte, âne âderstôz</l>
					<l n="10" xml:id="chapter-825-div-825-l-24732">was sîn lîp missewende blôz.</l>
					<l n="11" xml:id="chapter-825-div-825-l-24733">des landes vrouwe in schône emphienc.</l>
					<l n="12" xml:id="chapter-825-div-825-l-24734">nû hœret, wie sîn rede ergienc.</l>
					<l n="13" xml:id="chapter-825-div-825-l-24735">rîche und arme ez hôrten,</l>
					<l n="14" xml:id="chapter-825-div-825-l-24736">die dâ stuonden an allen orten.</l>
					<l n="15" xml:id="chapter-825-div-825-l-24737">dô sprach er: "vrouwe herzogîn,</l>
					<l n="16" xml:id="chapter-825-div-825-l-24738">sol ich hie landes herre sîn,</l>
					<l n="17" xml:id="chapter-825-div-825-l-24739">dar um lâze ich alsô vil.</l>
					<l n="18" xml:id="chapter-825-div-825-l-24740">nû hœret, wes ich iuch biten wil:</l>
					<l n="19" xml:id="chapter-825-div-825-l-24741">gevrâget nimmer, wer ich sî.</l>
					<l n="20" xml:id="chapter-825-div-825-l-24742">sô mac ich iu belîben bî.</l>
					<l n="21" xml:id="chapter-825-div-825-l-24743">bin ich ziuwer vrâge erkorn,</l>
					<l n="22" xml:id="chapter-825-div-825-l-24744">sô habet ir minne an mir verlorn.</l>
					<l n="23" xml:id="chapter-825-div-825-l-24745">ob ir niht sît gewarnet des,</l>
					<l n="24" xml:id="chapter-825-div-825-l-24746">sô warnt mich got, er weiz wol wes."</l>
					<l n="25" xml:id="chapter-825-div-825-l-24747">si sazte wîbes sicherheit,</l>
					<l n="26" xml:id="chapter-825-div-825-l-24748">diu sît durch liebe wenken leit,</l>
					<l n="27" xml:id="chapter-825-div-825-l-24749">si wolde ze sînem gebote stên</l>
					<l n="28" xml:id="chapter-825-div-825-l-24750">unde nimmer übergên,</l>
					<l n="29" xml:id="chapter-825-div-825-l-24751">swaz er si leisten hieze,</l>
					<l n="30" xml:id="chapter-825-div-825-l-24752">ob si got bî sinne lieze.</l>
				</div>
			</div>
			<div n="826" xml:id="chapter-826" type="chapter" data-level="1">
				<div xml:id="chapter-826-div-826" data-level="2">
					<l n="1" xml:id="chapter-826-div-826-l-24753">die naht sîn lîp ir minne emphant.</l>
					<l n="2" xml:id="chapter-826-div-826-l-24754">dô wart er vürste in Brâbant:</l>
					<l n="3" xml:id="chapter-826-div-826-l-24755">diu hôchgezît rîlîche ergienc.</l>
					<l n="4" xml:id="chapter-826-div-826-l-24756">manec herre von sîner hende emphienc</l>
					<l n="5" xml:id="chapter-826-div-826-l-24757">ir lêhen, die daz solden hân.</l>
					<l n="6" xml:id="chapter-826-div-826-l-24758">guot rihtære wart der selbe man.</l>
					<l n="7" xml:id="chapter-826-div-826-l-24759">er tet ouch dicke ritterschaft,</l>
					<l n="8" xml:id="chapter-826-div-826-l-24760">daz er den prîs behielt mit kraft.</l>
					<l n="9" xml:id="chapter-826-div-826-l-24761">si gewunnen samt schœniu kint.</l>
					<l n="10" xml:id="chapter-826-div-826-l-24762">vil liute in Brâbant noch sint,</l>
					<l n="11" xml:id="chapter-826-div-826-l-24763">die wol wizzen von in beiden,</l>
					<l n="12" xml:id="chapter-826-div-826-l-24764">ir emphâhen, sîn dan scheiden,</l>
					<l n="13" xml:id="chapter-826-div-826-l-24765">daz in ir vrâge dan vertreip</l>
					<l n="14" xml:id="chapter-826-div-826-l-24766">und wie lange er dâ beleip.</l>
					<l n="15" xml:id="chapter-826-div-826-l-24767">er schiet ouch ungerne dane.</l>
					<l n="16" xml:id="chapter-826-div-826-l-24768">nû brâhte im aber sîn vriunt, der swane,</l>
					<l n="17" xml:id="chapter-826-div-826-l-24769">eine kleine gevüege seitiez.</l>
					<l n="18" xml:id="chapter-826-div-826-l-24770">sîns kleinœtes er dâ liez</l>
					<l n="19" xml:id="chapter-826-div-826-l-24771">ein swert, ein horn, ein vingerlîn.</l>
					<l n="20" xml:id="chapter-826-div-826-l-24772">hin vuor Loherangrîn.</l>
					<l n="21" xml:id="chapter-826-div-826-l-24773">welle wir dem mære rehte tuon,</l>
					<l n="22" xml:id="chapter-826-div-826-l-24774">sô was er Parzivâles sun.</l>
					<l n="23" xml:id="chapter-826-div-826-l-24775">der vuor wazzer unde wege</l>
					<l n="24" xml:id="chapter-826-div-826-l-24776">unz wider in des grâles phlege.</l>
					<l n="25" xml:id="chapter-826-div-826-l-24777">durch waz verlôs daz guote wîp</l>
					<l n="26" xml:id="chapter-826-div-826-l-24778">werdes vriundes minneclîchen lîp?</l>
					<l n="27" xml:id="chapter-826-div-826-l-24779">er widerriet ir vrâgen ê,</l>
					<l n="28" xml:id="chapter-826-div-826-l-24780">dô er vür si gienc von dem sê.</l>
					<l n="29" xml:id="chapter-826-div-826-l-24781">hie solde êrec nû sprechen:</l>
					<l n="30" xml:id="chapter-826-div-826-l-24782">der kunde mit rede sich rechen.</l>
				</div>
			</div>
			<div n="827" xml:id="chapter-827" type="chapter" data-level="1">
				<div xml:id="chapter-827-div-827" data-level="2">
					<l n="1" xml:id="chapter-827-div-827-l-24783">Ob von Troies meister Kristjân</l>
					<l n="2" xml:id="chapter-827-div-827-l-24784">disem mære hât unreht getân,</l>
					<l n="3" xml:id="chapter-827-div-827-l-24785">daz mac wol zürnen Kîôt.</l>
					<l n="4" xml:id="chapter-827-div-827-l-24786">der uns diu rehten mære enbôt,</l>
					<l n="5" xml:id="chapter-827-div-827-l-24787">endehaft giht der Provenzâl,</l>
					<l n="6" xml:id="chapter-827-div-827-l-24788">wie Herzeloiden kint den grâl</l>
					<l n="7" xml:id="chapter-827-div-827-l-24789">erwarp, als im daz gordent was,</l>
					<l n="8" xml:id="chapter-827-div-827-l-24790">dô in verworhte Amfortas.</l>
					<l n="9" xml:id="chapter-827-div-827-l-24791">von Provenze in tiuschiu lant</l>
					<l n="10" xml:id="chapter-827-div-827-l-24792">diu rehten mære uns sint gesant</l>
					<l n="11" xml:id="chapter-827-div-827-l-24793">und dirre âventiure endes zil.</l>
					<l n="12" xml:id="chapter-827-div-827-l-24794">niht mêr dâ von nû sprechen wil</l>
					<l n="13" xml:id="chapter-827-div-827-l-24795">ich Wolfram von Eschenbach,</l>
					<l n="14" xml:id="chapter-827-div-827-l-24796">wan als dort der meister sprach.</l>
					<l n="15" xml:id="chapter-827-div-827-l-24797">sîniu kint, sîn hôch geslehte</l>
					<l n="16" xml:id="chapter-827-div-827-l-24798">hân ich iu benennet rehte,</l>
					<l n="17" xml:id="chapter-827-div-827-l-24799">Parzivâles, den ich hân brâht,</l>
					<l n="18" xml:id="chapter-827-div-827-l-24800">dar sîn doch sælde hete erdâht.</l>
					<l n="19" xml:id="chapter-827-div-827-l-24801">swes leben sich sô verendet,</l>
					<l n="20" xml:id="chapter-827-div-827-l-24802">daz got niht wirt gephendet</l>
					<l n="21" xml:id="chapter-827-div-827-l-24803">der sêle durch des lîbes schulde,</l>
					<l n="22" xml:id="chapter-827-div-827-l-24804">und der doch der werlde hulde</l>
					<l n="23" xml:id="chapter-827-div-827-l-24805">behalden kan mit werdekeit,</l>
					<l n="24" xml:id="chapter-827-div-827-l-24806">daz ist ein nütziu arbeit.</l>
					<l n="25" xml:id="chapter-827-div-827-l-24807">guotiu wîp, hânt die sin,</l>
					<l n="26" xml:id="chapter-827-div-827-l-24808">deste werder ich in bin,</l>
					<l n="27" xml:id="chapter-827-div-827-l-24809">ob mir deheiniu guotes gan.</l>
					<l n="28" xml:id="chapter-827-div-827-l-24810">sît ich diz mære volsprochen hân.</l>
					<l n="29" xml:id="chapter-827-div-827-l-24811">ist daz durch ein wîp geschehen,</l>
					<l n="30" xml:id="chapter-827-div-827-l-24812">diu muoz mir süezer worte jehen.</l>
				</div>
			</div>
		</body>
	</text>
</TEI>