- body:
  - version: Seel.
  - part: 0
  - pb: 1
  - foreign[lg=lat-Latn]: 'Libellus iste collectus est de diuersis libris: De bybblia,
      de passionali, de ystoria'
  - foreign[lg=lat-Latn]: scolastica, de hystoria ecclesiastica, de speculo hystoriali,
      de decretis et decretalibus,
  - foreign[lg=lat-Latn]: de koronicis diuersis, de uita patrum, de collationibus
      patrum, de
  - foreign[lg=lat-Latn]: dyalogo, de compendio theologie, de summa reimundi, de summa
      gaufridi,
  - foreign[lg=lat-Latn]: de summa hinrici, de summa uiciorum et uirtutum et de omnibus
      libris quoscumque
  - foreign[lg=lat-Latn]: legere potero et audire. Intentionis mee est colligere et
      conscribere quidcumque
  - foreign[lg=lat-Latn]: est vtilius ad docendum, quidcumque deuocius ad legendum,
      quidcumque
  - foreign[lg=lat-Latn]: delectabilius ad audiendum, quidcumque facilius ad intelligendum.
      Hec prima
  - foreign[lg=lat-Latn]: 'continet in x preceptis, secunda erit de septem sacramentis.
      Primum preceptum:'
  - foreign[lg=lat-Latn]: 'non adorabis etc. Secundum: non assumes nomen dei inane.
      Tertium: sabbata'
  - foreign[lg=lat-Latn]: 'sanctifices. Quartum: honora patrem et matrem. Quintum:
      non occides.'
  - foreign[lg=lat-Latn]: 'Sextum: non mechaberis. Septimum: non furaberis. Octauum:
      non falsum'
  - foreign[lg=lat-Latn]: 'testimonium des. Nonum: non concupisces domum etc. Decimum:
      non'
  - foreign[lg=lat-Latn]: desiderabis uxorem proximi.
  - Der sele trost leghet an hiliger lere vnde an betrachtunge der hilgen scrift.
  - Wente likerwis alse de lycham leuet van erdescher spise, also leuet de sele van
  - hilger lere. Wente de mynsche leuet nicht allene van dem vtwendigen brode,
  - sunder ock van deme worde, dat dar geyt vte deme munde godes, vnde dat
  - is de hilghe scrift, de god gesproken heft dor der propheten munt vnde dor der
  - hilgen lerer munt vnde noch alle dage spreket dor der predekere munt.
  - Kynt leue, darumme schaltu gerne lesen vnde horen de lere der hilgen scrift,
  - dar der selen trost ane licht, vp dat dyn sele gespiset werde vnde gesterket to
  - allen guden dingen, vnde nym eyn bilde an vnseme heren Jhesu Christo, de
  - sat in dem temple mangk den wysen mesteren vnde vragede vnde horde van
  - der hilgen scrift.
  - chapter[n=0_1]:
    - Uele lude syn, de lesen wertlike boke vnde horen dar na vnde vorlesen al ere
    - arbeyt, wente se ne vinden dar nicht der selen trost. Ichteswelke lude leset
      boke
    - van Persevalen vnde van Tristram vnde van hern Didericke van den Berne
    - vnde van den olden hunen, de der werlde denden vnde nicht gode. Vnde in
    - den boken en ys neyn nut, wente men en vint dar nicht der sele trost. Dat en
    - pb: 2
    - ys nicht wen tijd vorlus, vnde vor alle de tijd, de wij vnnutliken tobringen,
    - dar mote wij gode rede vore geuen.
    - Uele wunderliker lude hebben gewesen, de de werlt vmme voren beyde ouer
    - water vnde ouer lant, dat se auenture beyagen wolden vnde wunder beschauwen
    - vnde nige mere horen, vnde vorloren al ere arbeyt, wente se vunden dar nicht
    - der selen trost.
    - Uele vorsten vnde heren, ryddere vnde knapen sochten ouer vere lant konningk
    - Artus hoff vnde vorloren al ere arbeyt, wente se en vunden dar nicht der selen
    - trost.
    - De wunderlike koningk Allexander de leyt sijk de gryphen voren in de lucht,
    - vmme dat he wunder mochte schowen, vnde vorlos al sin arbeit, wente he en
    - vant dar nicht der selen trost.
    - De hoge wise meyster Appolonius vor ouer mannich koningkrijke vnde wart
    - gevangen vnde hadde groten yamer, vppe dat he sege den guldenen disch, de
    - vt deme mere gevischert wart, vnde vorlos al syn arbeit, wente he nevant
    - dar nicht der selen trost. -- Van deme guldenen dische vint men aldus
    - 'gescreuen:'
  - chapter[n=0_2]:
    - Dat weren vischere vp dem mere vnde vischeden. Dar quam eyn kopman to
    - "gheghan, de sprak to den vischeren: 'Vorkopet my den toge.' Se vorkoften em"
    - den toghe. Dar worpen se ere nette vt vnde toghen vp eynen guldenen
    - disch. Do sprak de kopman, de disch were syn. De vischere spreken so, se
    - hedden eme vische vorkoft vnde neynen disch vnde nemen eme den disch.
    - Dar wart eyn grot kiff. Dar quam al dat lant to vnde wolden dat wunder seen.
    - Dat quam dar to, dat de wisesten seuen van deme lande scholden dat ordel
    - vinden, we den disch beholden scholde. Do de seuene to samne quamen, do
    - gingen se to ereme gode, de heyt Apollo, de hadde dar eynen tempel bij deme
    - mere, vnde vrageden ene, we den disch hebben scholde. Do sprak he, men
    - scholde ene geuen dem aller wisesten van deme lande. Do geuen se eyme den
    - disch, de heyt Salus, den se vor den aller wisesten hadden, vnde offerden eme
    - den disch vor deme gode vnde brachtene dar vor den tempel vnde satten ene
    - vor sin bilde. Dar na do wanderde de hoge meyster Appolonius vnde vele
    - lude, dat se den disch seen wolden, vnde vorloren al ere arbeyt, wente se en
    - vunden dar nicht der selen trost.
  - chapter[n=0_3]:
    - pb: 3
    - De eddele koningkynne van Saba de wanderde myt grotem trecke ouer vele
    - landes vnde quam to Iherusalem, dat se horen wolde de wisheit koningk
    - Salomonis, de eme god gegeuen hadde. Dat steyt an er to prisene, dat se wisheit
    - sochte. Kynt leue, dat schaltu don. Du schalt wisheit soken; de vindestu in
      der
    - hilgen scrift; dar an leget der selen trost.
  - chapter[n=0_4]:
    - De eddele koningk van Kreken Philadelfus, de ys dar an gepriset, dat he sijk
    - vele vlitede an boke. He hadde in syner bokameren wol viftich dusent boke.
    - Do horde he seggen, dat in deme yodeschen lande to Iherusalem were eyn E,
    - de god suluen gescreuen hadde myt syme vingere. Dar stunt he na myt alle
    - sime fite, dat he de krege. Dar weren in syme lande gevangen vele yoden. De
    - kofte he to male vrie; der weren wol hundert dusent vnde twintich dusent. De
    - sande he deme yodeschen bisschoppe to Jherusalem vnde bat, dat men eme
    - de E senden wolde. Dar sande eme de bisschop tweyvndetwintich meystere, de
    - screuen eme de E vte deme yodeschen in dat krekesche. Do sande he de meystere
    - myt groten eren wedder to lande. Desse koningk was eyn heyden, nochtan so
    - legede he so grote macht an de boke der hilgen scrift. Michel meer schal eyn
    - cristen mynsche dar na stan, dat he lese vnde hore de boke der hilgen scrift,
    - dar der sele trost ane leget, vnde schal vlen de wertliken boke, wente dat
    - myshaget vnsem heren gode, dat cristene lude dar vele inne lesen.
  - chapter[n=0_5]:
    - Sunte Jeronimus, de wile, dat he wertlijk was, so plach he yo to lesen wertlike
    - boke. He wart seik vnde wart geuoret vor godes richte. Do sprak de richter
    - "to em: 'Wat mannes bistu?' 'Ik byn,' sprak he, 'eyn cristen man.' Do sprak\
      \ de"
    - "richter to em: 'Du lugest, du nebist neyn cristen man; du lesest gerne wertlike"
    - "boke. Dar dyn schat ys, dar ys dyn herte.' Do sprak de rychter to synen knechten:"
    - "'Nemet en vnde slat en myt geyselen.' Dar nemen se en vnde slogen ene sere"
    - "vnde lange, vnde he rep: 'O leue here, irbarme deck ouer my. Ik wil dij"
    - dat louen vnde sweren, dat ik nummer neyne wertlike boke mer hebben wille
    - noch lesen wille.' Do beden vor eme de yene, de bij deme richtere stunden.
    - Also wart he loß vnde quam to sijk suluen vnde wan de hilgen scrift so leff,
      dat
    - he yodesch lerde vnde screff de hilgen scrift vte dem yodeschen in dat latin.
    - Hirumme so hebbe ik willen, eyn bouck to scriuene van der hilgen scrift vte
    - deme latine in dat dudesche to godes loue vnde myme euenen kristenen to
    - pb: 4
    - vromen. Dat bock wil ik to samne lesen van mannigerhande boke, likerwis
    - also de beyn dat honich to samne lesen van mannigerhande blomen. Dijt bouck
    - schal heten der selen trost. Dar in wil ik scriuen van den teyn geboden vnses
    - heren, van den hilgen seuen sacramenten, van den achten salicheyden, van den
    - seuen werken der barmherticheit, van den seuen vrauden vnser leuen vruwen,
    - van den seuen dagetijden, van den seuen gauen des hilgen geystes, van den
    - seuen houetsunden, van den seuen houetdogeden vnde wat mi god darto gift.
  - chapter[n=0_6]:
    - Ik bidde alle de jenne, de dijt bok lesen ofte seen, oft se in anderen boken
      icht
    - anders vinden screuen, dat se dijt bock darumme nicht straffen, wente ik hebbe
    - des also geramet, suwar de rede to langk is vnde vordrotsam, dar wil ik wat
    - affbreken. Suwar se to kort is vnde vnverstandich, dar wil ik wat to setten.
    - Suwar wat vnnuttes is, dat wil ik ouerslan. Suwat so der warheyt nicht enliket,
    - dat wil ik vnderwegen laten vnde wille vt kesen alle dat nutte is, dat war ys,
    - dat suuerlijk is vnde dar to trostelijk is, likerwis also ein arcete vt kuset
      de
    - nuttesten worte to syner arcedie vnde de duue dat sconeste korn to erer spise
    - vnde ein juncfruwe de suuerlikesten blomen to ereme krance. Ik bidde alle de
    - jenne, de dijt bouck lesen, dat se ged vor my bidden, dat ik eres bedes mote
    - geneten, dat ik myt en mote komen, dar wij trost moten vinden ewichliken
    - an vnsen selen. Des helpe vns allen de vader vnde de sone vnde de hilge geyst.
    - part: 1
    - pb: 5
    - Vader leue, ik bidde juw dor vnsen heren god, leret my, welk syn de teyn gebot
    - vnses heren. Kynt leue, de wil ik gerne leren dij, vppe dat du gode biddest
    - 'vor my. Dat erste bod is also: Non adorabis deos alienos. Mynsche, du enschalt'
    - 'neyne afigode anbeden. Dijt schaltu mannigerhande wijs vornemen: To dem'
    - 'ersten male also: Mynsche, du ne schalt neynerhande creature vor eynen god'
    - anbeden alse de heyden don, de de sunnen anbeden edder den manen edder de
    - sternen edder den donre edder bome edder stene edder belde. Dat myssehaget
    - gode sere; dat heft he wol bewiset an deme yodeschen volke. Dar van wil ik
    - 'dij eyn cleyne seggen:'
  - chapter[n=1_1]:
    - Do Adam vnde Eua dat bot hadden gebroken, do mosten alle de lude to der helle
    - varen, dar ne konde neyn mensche wedder don. Do irbarmede sijk god ouer den
    - mynschen vnde kos vte alle der werlde eyn volk, van den he wolde
    - geboren werden. Dat weren de yoden. Den bewisede god leue. He losede se
    - vte deme lande to Egipten, de dar eygen weren. He ledde se dor dat rode mer
    - myt drugem vote. Dat mer delde sijk vnde stont an beyden syden stille alse
    - eyn mure; dar togen se dor hen. Ere viende togen na, dat mer sloch to vnde
    - vordrenkede se altomale. He ledde se in de wostenie, dar ne was neyn brot.
    - He leyt en dat hemelsche brot van deme hemmele neder regenen. He leyt eyn
    - water vleten vt eyme harden steyne. Se quemen, dar bitter water was. He
    - wisede en eyn holt, dat worpen se in dat bittere water, do wardet sote. Se
    - begherden vlesches. He sande en vogele, de dat beste wilbrade hadden, dat
    - wesen mochte. Malk sloch der vogele, wo vele dat he wolde. He gaff en
    - synen hilgen engel, de se leyden scholde. Des dages was he bouen se myt eyme
      wolken
    - vor de hette der sunnen, des nachtes myt eyme vure vor der dusternisse. Mang
    - en ne was neyn man sek an der tijd, do se vte deme lande voren. Ere cleyder
    - vorsleten nicht noch ere scho. Se quemen mang steynrudse, dar de wech scharp
    - vnde struff was. De steynrudsen legeden sijk neder, vnde de wech de wart
    - slicht vnder eren voten. Dar na quemen se to dem berge to Syna. Dar gaff he
    - pb: 6
    - en de teyn gebot. Moyses gingk to vnsem heren vp den berch vnde was dar
    - vertich dage. De wile vertigen se godes vnde bededen eyn kalff an van golde.
    - Do wart vnse here tornich vnde wolde se vordelget hebben. Moyses de bat
    - dar vore. Dar quam Moyses van dem berge vnde brachte twe steynen taflen.
    - Dar in weren gescreuen de teyn gebot. Do he dat kalff sach, do wart he tornich
    - vnde warp de taflen, dat se breken, vnde brande dat kalff to puluere vnde
    - warp dat in eyn water vnde let se dar to ghan drinken. Alle, de dar schuldich
    - weren, de den affgod hadden angebedet, den hengk yo eyn gulden drope to
    - dem barde. De let he alle doden, der weren drevndetwintich dusent. Desse
    - plage sande en god to darumme, dat se den affgod anbedet hadden. Darna makede
    - Moyses twe andere taflen van stene vnde gingk to vnseme heren vp den berch
    - vnde was dar auer vertich daghe. Dar na quam he wedder van dem berge vnde
    - brachte de taflen wedder. Dar weren inne gescreuen de teyn gebot. Dar na
    - nicht lange vertegen se auer godes vnde bededen an eynen afigod, de het
    - Beelfegor. Do tornde sijk vnse here vnde sande en eyne plage, dat er worden
    - geslagen wol vervndetwintich dusent. Dar na do se in der wostenie hadden
    - gewesen vertich jar, do brachte he se in dat lant, dat he en gelouet hadde,
      dat
    - vleten scholde van honige vnde van melk. Auer dar in enquemen nicht sunder
    - de jungen, de olden weren al gestoruen, behaluer twe, Kaleff vnde Josue. Dat
    - 'schaltu also vornemen: Do se erst vte deme lande to Egipten toghen, do gebot'
    - vnse here, dat Moyses tellen scholde alle de mannes namen, de twintich jar
    - olt weren vnde dar bouen; der waren ses hundertwerue dusent vnde dre
    - dusent vnde vifhundert vnde viftich. Alle desse storuen so degere, dat er neyn
    - in dat gelouede lant quam, behaluer twe, Kaleff vnde Josue. Auer de anderen
    - nequemen in dat lant nicht. Dar dede god grote dingk bij en. Doch so vertegen
    - se syner dicke vnde bededen affgode an. Do sende he en eyne plage to. Suwan
    - de plage quam, so repen se god an vnde vertegen der affgode. Suwanne de
    - plage vorgan was, so bededen se auer afgode an. Also vertegen se godes dicke.
    - Darna geschach, dat dat lant wart gedelet in twe konnyngkrike, dat eyne het
    - dat konningkrike van Israel, dat andere het dat konningkrijke van Juda. De konningk
    - van Israel makede twe kaluere van golde, de bededen se an vnde vertegen
    - godes. God de tornede sijk hijrumme vnde stadede des, dat de konningk van
    - Nynyue quam vnde wan dat lant vnde dreff se alle vte deme lande vnde brachte
    - se verne in eyne wostenie, dar vele grote berge weren. Dar let he se wonen vnde
    - weren syn egen. Darna ouer langk do quam konningk Allexander dar myt eme
    - groten here vnde vragede, wat lude dat weren. Do wart eme geseget, wo wol
    - dat god bij en gedan hedde vnde wu se syner vortegen vnde bededen affgode
    - an. Darumme hedde des god gestadet, dat se gevangen worden vnde weren dar
    - pb: 7
    - 'gedreuen in dat gebergete. Do sprak konningk Allexander: na dem male,'
    - dat se ereme gode so vntruwe weren, do he en so vele gudes hadde gedan, so
    - wolde he se besluten, dat se nummer vtkomen scholden. Dar began he alle de
    - wege to muren; dat en halp nicht. Do bad he vnsen leuen heren, dat he eme
    - hulpe, dat he se dar inne beslote. Dar geschach eme grot wunder. Eyn berch
    - sloth sijk an den anderen al vmme dat lant also ho, dat se dar inne bliuen mosten
    - vnde sint dar noch inne vnde scholen dar inne bliuen also lange, bitte Entekerst
    - kumpt. So komen se vt vnde volgen eme. Desse kummer vnde yamer ys en
    - darumme tokomen, dat se dat erste bot godes nicht en helden, dat se affgode
    - anbededen. Darumme so hebben de hilgen apostele vnde mertelere vnde de
    - hilgen junckfruwen so mannigerhande grote pine geleden, dat se dijt bot nicht
    - breken wolden. Der hilgen hebben sere vele gewesen, also dat se neyn man vul
    - 'tellen ne mach. Doch so wil ik dij van iteswelken eyn cleyne seggen:'
  - chapter[n=1_2_a]:
    - De konningk van Babilonien Nabugodonosar quam to Jherusalem vnde wan
    - de stad vnde venk de allerschonesten kindere, de dar weren, vnde vorde se myt
    - sijk to Babilonie vnde let se leren. Do weren dar vere mede, den god gaff
    - so groten syn, dat se wiser weren dan alle de meystere, de in deme lande weren.
    - 'De kindere weren geheten: Daniel, Ananias, Azarias, Misael. De kindere newolden'
    - nicht eten der heydenschen spise vnde spreken to erme mestere, de hete
    - "Malasar: 'Wij sin van yodescher art, wij en eten der spise nicht, de gij heydenen"
    - koken. Gijff vns erweten vnde bonen vnde linsen vnde water dar to.' Do sprak
    - "de meyster: 'Ik hebbe angest, ofte juw de koningk magerer sut wan andere"
    - "kindere, dat he sijk vppe mi torne.' Do spreken de kindere: 'Vorsoket myt vns"
    - teyn dage, vnde bese dan vnse antlat'. Dat besochte he teyn dage, vnde he en
    - geff en anders nicht, wen also se eyschet hadden. Do weren se noch schoner dan
    - alle de kindere, de des konninges spise hadden gegeten, darumme, dat se gode
    - vruchteden vnde en alleyne vor eynen god hadden. Darumme gaff en god de
    - grote wisheit, dat en neyn man geliken mochte. De sulue konningk Nabugodonosar
    - let maken enen affgod van golde, de was grot, de stunt vp eyner
    - sule, de was wol sestich elen ho, vnde let alle sin lant to samne komen vnde
    - vntbot en allen, dat se dat bilde scholden anropen. Suwe des nicht endede, den
    - scholdeme werpen in eynen gloyendigen ouen. Do wart deme konninge
    - pb: 8
    - geseget, dat dar weren dre jodesche kindere, de ne wolden dat bilde
    - nicht anropen. Dat was Ananias, Azarias, Misael. Do let se de konningk halen
      vnde
    - vragede, wurumme dat se syn bot nicht holden wolden vnde synen god nicht
    - anbeden, vnde sprak also, he wolde se laten steken in eynen gloyendigen ouen.
    - "Do spreken se: 'Vnse god, den wij anbeden, de mach vns wol losen vte dem"
    - vure, ofte he wil.' Do wart de konningk tornich vnde let den ouen seuenwerue
    - heter maken den he was vnde leit se dar in werpen. Dar quam de hilge engel
    - to en in den ouen vnde sloch dat vur vte deme ouene vnde verbrande de knechte,
    - de dar bij stunden, vnde den kinderen ne hinderde nichtes nicht. Dar seten se
    - in deme ouene vnde loueden vnde benediden vnsen heren vnde sungen eme
    - 'dar twierhande louesang. De eyne sangk was: Benedictus es domine deus'
    - patrum nostrorum, den plecht me to singene des sunnauendes in der quatertempore.
    - 'De andere was: Benedicite omnia opera domini domino, den plecht'
    - 'men to lesende alle hilge dage to der mettene. De erste bedudet sijk aldus:'
    - Benedit sustu here god vnser vedere, du bist louesam vnde ersam to ewen
    - vnde to ewen. Vnde benedit is de name dyner ere, he ys heylich vnde louesam
    - vnde ersam to ewen vnde to ewen. Benedit bistu in dime hilgen temple dyner
    - gotliken ere vnde bist louesam vnde ersam to ewen vnde to ewen. Benedit
    - sustu vppe dyme hilgen throne dines konningrikes, vnde du bist louesam, vnde
    - du bist ersam to ewen vnde to ewen. Benedit bistu, de dort beschowet alle
    - hemelrike vnde sittest bouen der engel kore van cherubin, du bist louesam vnde
    - ersam to ewen vnde to ewen. Benedit sustu in deme firmamente des hemmelrikes,
    - 'du bist louesam vnde ersam to ewen vnde to ewen. Dar na sungen se:'
    - 'Benedicite omnia opera domini domino, dat bedudet sijk aldus:'
    - Benedit gode, alle godes hantwerk, louet en vnde hoget en to ewen vnde to
    - ewen. Benediet god, alle godes engele. Benediet god, alle hemmele. Benediet
    - god, alle watere, de bouen deme hemele sin. Benediet god, alle godes kreffte.
    - Benediet god, sunne vnde mane. Benediet god, alle sterne, de in deme hemmele
    - sin. Benediet god, alle reghene vnde dow. Benediet god, alle godes geyste.
    - Benediet god, beyde vur vnde hette. Benediet god, beyde winter vnde sommer.
    - Benediet god, beyde dow vnde ripe. Benediet god, beyde vorst vnde kulde.
    - Benediet god, beyde ys vnde sne. Benediet god, beyde nacht vnde dach.
    - Benediet god, beyde lecht vnde dusternisse. Benediet god, beyde blixem vnde
    - wolken. Benedien schal al ertrike vnsen heren god vnde schal ene louen vnde
    - hoghen to ewen vnde to ewen. Benediet god, beyde berch vnde dal. Benediet
    - pb: 9
    - god, allet, dat dar groyet in der erden. Benediet god, alle springkborne.
    - Benediet god, beyde mer vnde vlot. Benediet god, waluissche vnde alle, de
    - sijk dar roren in dem watere. Benediet god, alle vogele, de in der lucht vlegen.
    - Benediet god, alle deyr vnde ve. Benediet god, alle mynschen kindere. Benedien
    - schal dat israhelesche volk vnsen heren god vnde schal ene louen to ewen vnde
    - to ewen. Benediet god, alle godes prestere. Benediet god, alle godes knechte.
    - Benediet god, aller rechter lude geyst vnde sele. Benediet god, alle, de hillich
    - sin vnde van eynem otmodigen herten. Benediet god, Ananias vnde Azarias
    - vnde Mysael, louet en vnde hoget en to ewen vnde to ewen. Aldus vere
    - 'sungen se den louesangk. Nu satte de hilge cristenheit darto twe versch:'
    - 'Benedicamus patrem et filium cum sancto spiritu. Dat spreket also: Wij'
    - scholen benedien den vader vnde den sone vnde den hilgen geyst vnde scholen
    - ene louen vnde eren to ewen vnde to ewen. Benediet siestu in deme firmamente
    - des hemelrikes, du bist louesam vnde ersam to ewen vnde to ewen. Amen.
    - Do began deme konninge sere to wunderen vnde sprak to den, de bij em
    - "weren: 'Wo isset hirumme? Ik hadde juw geheten, dat gij de dre scholden"
    - werpen in den ouen, nu se ik dar vere, vnde de verde is gestalt alse godes
    - "sone.' Do gheng de konningk to en vnde sprak: 'Gaet her vt, gij knechte des"
    - groten godes.' Do gengen se vt deme ouene. Dar ne hadde en dat vur nicht
    - geschadet, noch an ereme liue noch an eren cleyderen. Dar benedide de konningk
    - vnsen heren god vnde bot ouer al syn lant, dat neyn man schympen scholde vp
    - der yoden god. Do makede de konningk desse dre kindere Ananias, Azarias
    - vnde Misahel to groten vorsten in syme lande. Hijr na wil ik seggen van den
    - propheten Daniele, wo eme god halp.
  - chapter[n=1_2_b]:
    - Konningk Darius wan de stad to Babilonien. Dar nam he den propheten
    - Daniel vnde vorde ene myt sijk in syn lant vnde hogede ene bouen alle syne
    - vorsten, wente eme nekunde neyn man geliken an wisheit. Dat hateden de
    - vorsten vnde dachten eynen valschen rad, wo se ene mochten wrogen to deme
    - konninge, wente he was so truwe, dat men eme nye valsche schult mochte
    - "vinden. Do spreken se to deme konninge: 'AIIe de vorsten dynes landes vnde"
    - mestere vnde ryttere de synt des to rade worden, dat du schalt eyn bot laten
    - vt ghan ouer all dyn lant, dat bynnen drittich dagen schal neyn man nicht
    - bidden van neyneme gode, sunder alleyne van dij. Suwe dar tegen deit, den
    - schalmen werpen in de lauwen kulen.' Dat bot let de konningk beden. Do
    - Daniel dat vornam, he en letes vmme dat nicht, he ne bedede yo alle dage
    - vnsen heren god an. Des nemen syne viende ware vnde segeden dat deme
    - pb: 10
    - konninge. Do wart de konningk sere bedrouet vnde hedde ene gerne los
    - ghelaten. Do spreken se, dat bot moste vort ghan. Dar nemen se Daniele
    - vnde worpen ene in de lauwen kulen to den lauwen; de ne deden eme nicht.
    - De koningk was alle de nacht sere bedrouet. Des morgens was he vro vppe
    - "vnde leip to der lauwenkulen vnde rep: 'O Daniel, kunde dij din god nycht"
    - "bewaren vor den lauwen?' Do antwerde eme Daniel vnde sprak: 'Konningk,"
    - ewichliken mothestu leuen! Myn god heft my gesant synen engel, vnde de
    - heuet besloten der lauwen munt, dat se my nicht ne hebben gheschadet, wente
    - an my ys rechticheit gevunden.' Do wart de konningk sere gevrauwet vnnde
    - leit ene wedder vt der kulen nemen vnde let alle de jenne nemen, de en gewroget
    - hadden, vnde let se werpen in de lauwen kulen myt wijff vnde myt kinderen.
    - Altohand toreten se de lauwen so deghere, dat dar nergen eyn let bij dem anderen
    - bleff.
  - chapter[n=1_2_c]:
    - Dar na quam Daniel wedder to Babilonien vnde wart weldich bij deme konninge.
    - Do hadden de van Babilonien enen affgod, de hete Bel, dat was eyn
    - bilde vnde stunt in eyme temple. Dar stunt eyn grot disch vor eme. Dar
    - legede men alle dage vp semelen van twelff schepele vnde vlesch van vertich
    - schapen vnde ses grote kannen vul wynes. Do hadden de prestere gemaket
    - vnder der erden eynen wech, de hadde eyne hemelike kulen vnder deme
    - dische. Dar gengen se des nachtes in myt eren wyuen vnde myt eren kinderen
    - vnde vordeden alle de spise vnde segeden, ere god Bel hedde se gegeten. Do
    - "sprak de koningk to Daniele: 'Warumme bedestu Bel nicht an?' Do sprak"
    - "Daniel: 'Ik en wil neyne makede gode anbeden, ik bede den leuendigen god"
    - "an.' Do sprak de koningk: 'Dunket dij Bel nicht leuendich wesen, de alle"
    - "dage so vele eth?' Do sprak Daniel: 'Bel is buten goten van ere vnde is bynnen"
    - "van erden, he ne mach nicht eten.' Do sprak de koning to den presteren:"
    - "'Ik wil weten, wur de spise hen komen sij. Kunne gij my dat bewisen, dat se"
    - Bel eth, so mot Daniel steruen; kunne gij des nicht don, so mote gij alle steruen.'
    - Se spreken, yd were ene leff. Daniel sprak ok also. Dar nemen se de spise vnde
    - satten se vp den disch vnde gengen vt. Da nam Daniel asschen in eyn seue vnde
    - sichtede de ouer al den tempel. Dat sach de konningk, vnde deprestere en segen
    - des nicht. Do slot de konningk den tempel vaste to vnde satte sin ingesegel
      vor
    - dat slot. Des nachtes quemen se vnde eten de spise also se gewonet weren.
    - Des morgens dede de konnyngk de dore vp vnde sach, dat de spise to male
    - "vppe was, vnde rep: 'O wu grot eyn god is Bel!' Do lachede Daniel vnde"
    - "helt den konningk vnde let en nicht in den tempel ghan vnde sprak: 'Konningk,"
    - pb: 11
    - "sustu icht de votspor in der asschen?' Do sprak de konningk: 'Hijr hebben"
    - gegan man vnde wijff vnde kindere.' Do wart de konningk tornich vnde venk
    - te prestere vnde let se to male doden myt wiff vnde myt kinderen vnde
    - vorstorede den tempel vnde den affgod.
  - chapter[n=1_2_d]:
    - Do was dar to Babilonien eyn drake, den bededen se an vor eynen god. Do
    - "sprak de koningk to Daniele: 'Du endarfst nicht spreken, dat desse god"
    - "nicht en leue.' Do sprak Daniel: 'Gijff my orloff, ik wil den god doden ane\
      \ swert.'"
    - He gaff eme orloff. Daniel nam peck vnde hart vnde smalt vnde soth dat to
    - samne vnde gingk to deme draken vnde staket eme in den munt. To hant barst
    - "he. Do sprak dat volk to deme konninge: 'Do vns here Daniel, de vnsen god"
    - vorsturet heuet vnde den draken gedodet heuet. Deistu des nicht, wij willen
    - dij doden.' Dar moste he en don Daniele ane synen danck. Dar nemen se
    - Daniele vnde worpen ene in de lauwenkulen. Dar weren seuen lauwen inne,
    - den gaff men alle dage twe schap vnde twe mysdedige lude, vnde do en gaff
    - men en nicht, vppe dat se Daniele eten scholden. Dar was he inne ses dage.
    - Do was in deme lande eyn prophete van der yodeschen e, verne van Babilonien,
    - de het Abacuk, de scholde synen meyeren kost vp dat velt bringen. Do quam
    - "de engel to eme vnde sprak: 'Bringk dijt morgenbrot to Babilonien Daniele,"
    - "de dar is in der lauwen kulen.' Do sprak he: 'Babilonien ne sach ik nu, der"
    - kulen en wet ik nicht.' Do nam en de engel bij synen haren vnde vorde ene to
    - Daniele in de kulen. Do Daniel de spise hadde, do vorde he ene wedder. In
    - deme seueden dage nam de konningk Daniele vte der kulen vnde let alle de
    - wedder in werpen, de des eyn orsake weren, dat he dar in quam. De toreten
    - de lauwen altomale.
  - chapter[n=1_3]:
    - Dat was eyn edele alt fruwe, de het Sapiencia, de hadde dre dochtere, de weren
    - geheten Fides, Spes, Karitas. Desse fruwe quam myt eren dochteren to Rome
    - vnde bekarde vele lude myt erer hilgen lere vnde myt ereme hilgen bilde vele
    - fruwen vnde junckfruwen, de alle man vorlouet hadden vnde deneden
    - vnsem heren gode an eyme kuschen leuende. Do dat vornam de keyser Adrianus,
      do
    - let he se vor sijk bringen vnde vragede se vmme ere namen vnde wurumme
    - "se to Rome komen weren. Se sprak: 'Myn erste vnde myn edelste name de is"
    - Cristiana, wente ik eyn kersten mynsche byn. De andere name na der werlde
    - pb: 12
    - de ys Sapiencia, vnde ik byn darumme here komen, dat ik myne dochtere
    - "offeren wil vnsem heren Jesu Christo.' De keyser sprak: 'Wo heten dyne"
    - "dochtere?' Se sprak: 'Ere namen synt Fides, Spes, Karitas.' Do let he de moder"
    - ghan vnde nam de dochtere vnde let se besluten in syn palas. Dar na let he se
    - "vor sijk bringen vnde sprak: 'O gij edelen junckfruwen, irbarmet juw ouer"
    - juwe junge liff vnde ouer juwe olden kranken moder vnde vortiget juwes
    - vngelouen vnde bedet an vnse groten gode vnde varet jummermer wol.
    - Do gij des nicht, so mote gij juwe leuent enden myt mannigerhande groter
    - "pyne.' Do antworden se vnde spreken: 'O her keyser, al din louede en tred"
    - vns to dem herten nicht, vnde alle dyner drauwe ne achte wij nicht. Wij
    - hebben eynen vader in deme hemmelrijke, syner louede sint wij wachtende.
    - De heuet vns gelonet dat ewige leuent, vnde syne drauwe vrochte wij, wente
    - alle de lude, de syner vortigen, den ys bereit de ewige helle pyne.' Do leyt
    - Adrianus nemen de ersten suster, de het Fides, vnde let ere naket vt then vnde
    - let se slan myt geyslen vnde myt swepen also lange, wente se mode weren,
    - de dar slogen. Nochtan so ne was an erme lyue neyn wunde nicht. Do let he
    - er de bruste aff snyden, dar vlot vt melk vnde bloyt. Dar na let he se leggen
    - vp eyne rosten vnde let se braden vp deme vure, vnde dat vur en schadede er
    - nicht. Darna let he se seden in eyner pannen myt wasse vnde myt lyme, dat
    - en schadede ere auer nicht an erme lyue. Dar na let he er dat houet affslan.
      Also
    - nam se den dod. Do let he de anderen suster vore bringen, de heyt Spes, vnde
    - let se naket vtthen vnde leyt se also lange geyselen, bit se alle vorlegen.
      Nochtan
    - "en hinderde er nicht. Do sprak se to deme keysere: 'O, du vnbarmhertige"
    - morder! Kanstu yennige pyne mer bedencken, dat do. Du schalt dat bevinden,
    - dat godes kraft groter ys wen alle dyne pyne.' Do wart de keyser tornich vnde
    - let se steken in eynen heten ouen. To hant wart de ouen kolt, vnde se sat dar
    - inne vnde benedide vnsen leuen heren. Do let he se wedder vt nemen vnde
    - "let se vphengen in eynen notstal vnde sere pynigen. Do sprak se: 'O du morder,"
    - alle dyner pyne ne achte ik nicht, wente myn here Jhesus Christus helpet my
    - in alle mynen noden.' Do wart he tornich vnde let se setten in eynen heten ketel
    - vul peckes vnde wasses vnde hartes. Dar sot de kettel ouer vnde vorbrande
    - alle, de dar vmme stunden, vnde er enhinderde nicht. Dar na let he er dat
    - houet affslan. Do let he de dridden suster komen, de het Karitas, de let he
    - vphengen naket myt den armen vnde let se also lange geyslen, bit se al vorlegen.
    - Dar na let he se leggen in eyn grot vur. Dar wart se vorbrant inwendych myt
    - dem vure der rechten leue to gode, dat er dat vtwendige vur nicht schaden
    - mochte, sunder dat vur vloch vt vnde verbrande des volkes eyn grot deil, de
    - pb: 13
    - dar bistunden. Dar na let he er dat houet affslan. Do nam de moder ere lichamme
    - "vnde begroff se vnde vel vp ere kne vnde sprak: 'O gij leuen dochtere myne,"
    - nemet my to juw in de ewigen vraude.' To hant gaff se eren geyst vp. -- Kind
    - 'leue, dat schal dij eyn lere wesen. Noch wil ik dij eyn ander seggen:'
  - chapter[n=1_4]:
    - Dat was eyn hillich juncfruwe, de het Eugenia, de was cristen worden vnde
    - was so hillich, dat se schone tekene dede. Do let se de richter vor ene bringen
    - "vnde sprak: 'Wat kunst kone gij crystenen lude, dat gij so grot wunder don?\
      \ Dat"
    - "mot yo de swarte kunst wesen.' Do sprak Eugenia: 'Ik segge dat vor ware, dat"
    - vnse kunst tred bouen alle swarte kunst, wente wij hebben eynen mester, dat
    - ys Jhesus Christus, de heuet in deme hemmelrike eynen vader ane moder vnde
    - heuet in deme ertrike ene moder ane vader.' Do wart der richter tornich vnde
    - let se bringen vor den affgod, dat se den anbeden scholde. Do helt se ere hende
    - vp to vnseme leuen heren vnde bedede en an. Tohant wart eyn ertbeuynge also
    - grot, dat beyde affgod vnde tempel to stucken vellen. Do let he er eynen groten
    - steyn to deme halse binden vnde let se werpen in dat mer. Dar sat se vppe
    - deme stene vnde vlot wedder to lande. Dar na let he se steken in eynen heten
    - ouen. Dar sat se inne vnde louede vnsen leuen heren. Dar na let he se besluten
    - ut eyme dusteren kerkenere, dar was se inne twintich dage ane spise. Dar
    - quam vnse leue here Jhesus Christus myt eyme groten lichte vnde gaff ere eyn
    - "witbrot vnde sprak: 'Nym vnde et van dessem brode. Ik byn, den du van"
    - alle dyme herten leff heuest gehat. In desseme suluen dage wil ik dij halen
      to
    - deme hemmelrike, also ik van dem hemmelrike in dat ertrike quam'. Dar na
    - do dat quam in des hilgen Cristes dach, do let de richter er dat houet affslan.
    - Do ere moder se begrauen hadde, de wenede ouer deme graue. Do sach se de
    - 'dochter komen myt eyner groten schare der hilgen junckfruwen vnde sprak:'
    - "'Vrauwe dijk, moder leue, wente myn here Jhesus Christus heuet my gevoret"
    - to der ewigen vraude vnde heuet mynen vader gesat in den kor der hilgen
    - patriarchen vnde wil dick nahalen in desseme negeden sondage.' Do dat quam
    - an den dach, do starff se vnde vor to deme ewigen rijke. Dat wij dar alle
    - komen moten, des helpe vns de vader vnde de sone vnde de hilge geyst.
    - Amen.
    - 'Dijt sulue schaltu noch in eyner anderen wise vornemen aldus:'
    - Kynt leue, wultu dat erste bot godes wol holden vnde rechte, so ne schaltu
    - myt neynerhande touerie vmme ghan, wente we sijk myt touerye beweret,
    - de bedet affgode an, vnde dat nympt eme seldene guden ende. Des wil ik dij
    - 'eyn bilde geuen:'
  - chapter[n=1_5]:
    - pb: 14
    - Dat was eyn pape, de hadde sijk angelaten touerye vnde dede vele wunders
    - myt der hulpe des ouelen geystes. Do was dar eyn jungelingk, de was wolgeborn,
    - de hadde sin gud togebracht. De quam to dessem papen vnde wart syn
    - knecht. De pape gaff eme cledere vnde perde vnde penninge. To eyner tijd
    - ret he myt eme in eynen groten wolt. Do duchte deme jungelinge, dat dar
    - were eyn water, ouer deme watere was eyn schone borch, dat he nu des
    - gelike hadde geseen. Do began ome sere to wunderne, wente he er des nu
    - "hadde geseen. Do vragede he, wat borch yd were. De pape sprak: 'Dat ys"
    - mynes heren borch, de my vele gudes heuet gegeuen, dar schole wij vp. Myn
    - here schal dij rijke maken vnde schalt syn man werden vnde schalt eme
    - hulden.' Do reden se vor dat water. De wechter an der tynnen fragede, we
    - "dar queme. De pape sprak: 'Hijr kumpt des konninges vrunt.' To hant wart"
    - de porte vpgedan, vnde de brugge wart neder gelaten. Dar quemen vtgegan
    - wol vertich juncheren, wol gecledet, myt luchtevaten vnde vntfengen se myt
    - groten eren. Do se in de borch quemen, do gengen en vntegen vorsten vnde
    - "heren vnde rydderschop vnde spreken: 'Wilkome sij des konninges truwe"
    - vrunt.' Do ledden se ene in den palas vor den konningk, de sat dar vp eyme
    - guldene stole. De konningk stunt vp vnde entfengk den papen myt groten
    - eren vnde let en bij sijk sitten ghan. Dar na beghan he to vragene der sake,
    - "war vmme se dar komen weren. De pape antworde eme also: 'Here her"
    - konningk, ik byn here gekomen dor desses knapen willen. De en heft neyn
    - gud, du schalt ene vntfan to eyme knapen vnde schalt ene rijke maken.' Do
    - "sprak de konningk: 'Ga here vnde val vppe dyne kne!' He dede also. Do sprak"
    - "de konningk: 'Wultu mynen willen don, so schaltu spreken also: Ik vorsake"
    - deme vadere vnde deme sone vnde deme hilgen geyste.' Do bedachte sijk de
    - "knape vnde sloch vor sijk dat teken des hilgen cruces vnde sprak: 'Ik beuele"
    - mek deme vadere vnde deme sone vnde dem vilhilgen geyste.' To hant vor
    - de koningk myt der borch vnde myt al syme ingesinde in dat affgrunde vnde
    - vorde den papen mede. Also schal yd ghan al den, de myt touerye vmme ghan.
    - '-- Kynt leue, dijt schal dij eyn lere wesen. Noch wil yk dij eyn ander seggen:'
  - chapter[n=1_6]:
    - Dat was eyn gud man, de het Eradius, de hadde eyne dochter, de wolde he
    - gode offeren to syme denste. Dat hatede de vyant vnde bekorede eynen jungelingk,
    - dat he de junckfruwen leff gewan. Do en dorste he nicht weruen vmme
    - "se vnde nam rad myt eyme touerere. De sprak: 'Wultu don, dat ik dij hete, ik"
    - pb: 15
    - wil dij de juncfruwen weruen.' De junchere sprak, he woldet don. Do dede he
    - "eme eynen breff vnde sprak: 'Ga to nacht vp gent velt vnde sta vppe des heydenen"
    - graue, de dar begrauen ys, vnde holt den breff vp myt der hant vnde rop
    - Sathanase. Wan he komet, so uolge syme rade, he schal dynen willen vulbringen.'
    - De jungelingk quam dar vnde rep Sathanas to sik vnde segede eme
    - "synen willen. Sathanas sprak: 'Wultu don, dat ik dij hete, so wil ik dij de"
    - "junckfruwen weruen.' De jungelingk sprak, he woldet don. Sathanas sprak:"
    - "'Du schalt vorsaken dynes godes Jhesu Christo.' De jungelingk sprak: 'Ik"
    - "vorsake mynes godes Jhesu Christo.' Sathanas sprak: 'Gij cristen lude gij syn"
    - gar vntruwe. Suwan so gij myner behouen, so kome gij to my. Suwan so gij
    - juwen willen hebben vullenbracht, so vortige gij myner vnde keret wedder to
    - juweme gode. So ys he so gud vnde so barmhertich vnde entfengkt juw to
    - hand wedder. Darumme wil yk dyner algewijs wesen. Du schalt scriuen enen
    - breff myt dyner hant vnde schalt dat betugen, dat du dynes godes vorsaket
    - heuest vnde dyner dope vnde heuest dick my gegeuen myt lyue vnde myt sele.'
    - De jungelingk sprak, he wolde dat gerne don. He scref den breff vnde
    - dede den Sathanase. Tohant bekorde he de junckfruwen so sere, dat se nicht
    - Ieuen mochte, se en hedde den jungelingk. Do rep se to ereme vadere vnde
    - "sprak: 'Here leue vader, yrbarme dick ouer my vnde giff my den jungelingk,"
    - "edder ik mot steruen.' De vader beghan scrygen vnde wenen vnde sprak:"
    - "'O we, leue dochter, wat ys dij geschen vnde wo lestu so? Ik wolde deck"
    - gehanttruwet hebben vnsem heren gode, nu wultu eynen man hebben.' Se
    - "sprak: 'Vader, vulbringe snelleken mynen willen, edder ik mot steruen.' Do"
    - geuen eme syne frunde den rad, dat he se eme geue. Dar makede he eyne
    - blitscap vnde gaff ere den jungelingk. Do se to samne wonet hadden ene wile,
    - done genck he nummer in de kerken, vnde he nesegenede sijk nummer vnde
    - "nam ok godes Iycham nicht. Dat proueden de lude vnde spreken to er: 'Su, wat"
    - heuestu gedan! Dyn man, den du heuest gekoren, de en ys nicht recht kristen.'
    - "Do wart de vrauwe bedrouet vnde sprak to eme: 'Dijt spreken de lude van"
    - "juw.' He sprak: 'Se leghen, ik byn eyn recht cristen man.' Do sprak de vruwe:"
    - "'Is dat also, so schole gij morgene myt my in de kerken ghan vnde scholen"
    - bichten vnde den hilgen Iycham vntfan.' Do he dat horde, dat he des nicht
    - lenger vorhelen mochte, do segede he er alle sake van ende to ende. Do trostede
    - "se en vnde sprak: 'Myn herte leue frunt, gij hebben dorliken gedan, dat gij"
    - juwes schippers hebbet vorsaket. Nochtan so ne schole gij nicht twiuelen an
    - pb: 16
    - god. Sin gude vnde sin barmherticheit ys vele groter wan alle vnse sunde.
    - Hijr bij wonet eyn hillich bisschup, de het Basilius. Gat to eme, de schal juw
    - guden rad geuen. Ik wil vore ghan vnde wil eme de sake seggen.' Do de vruwe
    - "deme bisschuppe dit geseget hadde, do let he en halen vnde sprak: 'Sone,"
    - wultu wedder keren to gode?' De jungelingk sprak:'Here, dat dede ik gherne,
    - ofte ik mochte. Ik hebbe godes vorsaket vnde hebbe deme viende gehuldet.'
    - "De bisschopp sprak: 'Ne hebbe neyne vare, god ys aller gnade vul. Heuestu"
    - ruwe, he wil dij gerne wedder vntfan.' Do nam de bisschup vnde tekende de
    - jungelingk myt deme cruce vnde beslot ene in eyner kameren dre dage. Darna
    - "quam he to eme vnde sprak: 'Wo mochtu, leue sone?' He sprak: 'Leue here, ik"
    - byn in groten noden. Se kommen to my alto greseliken vnde ropen vnde
    - 'wysen my den breff vnde spreken also: Du valsche vorreder, du heuest vns'
    - vorraden. Du quemest to vns, wij ne quemen nicht to dij. Du bist eyn logenere
    - "worden.' Do sprak de bisschopp: 'Sone myn, entwiuele nicht. Rop vnsen"
    - leuen heren an, ik wil vor dij bidden.' Dar na ouer twe dage quam he auer to
    - "em vnde vragede eme, wo he mochte. He sprak: 'Yd ys nu wat better. Ik"
    - hore se noch wol ropen van veringes, auer yk ense er nicht.' Do beslot he ene
    - noch ene nacht vnde eynen dach vnde quam do to eme vnde vragede, wo he mochte.
    - "He sprak: 'Hillige vader, dat ys nu gud. Dyn hilge beth heft my gehulpen."
    - Ik sach hude in deme geyste dij vor my vechten vnde sach, dat du den vyent
    - vorwunnest.' Do nam en de bisscup vnde ledde en in de kerken myt alle der
    - papheyt. Dar quam Sathanas ock snelliken vnde grep den jungelingk an vnde
    - began en to tende vnde woldene deme bisschuppe nemen. De bisschup helt
    - den jungelingk also vaste. Sathanas toch vnde de bisschup toch, dat gemeyne
    - volk scriede vnde wenede vnde repen vnsen leuen heren god an, dat he deme
    - bisschuppe to hulpe queme, dat he den jungelingk behelde. Do vorlet de vygent
    - "den jungelingk vnde rep luder stemme: 'Basilins, du doyst my wolt vnde"
    - vnrecht! He quam to my, ik en sande eme neynen boden. Hijr hebbe ik noch
    - den breff, den he my gaff.' Do gaff sijk de bisscup an syn beth. Do he an synem
    - bede lach, do quam de breff bouen van der lucht nedder vallen. Do nam de
    - bisschup den breff vnde gaff ene deme jungelinge wedder vnde brachte do
    - den jungelingk to syner husfruwen. -- Kynt leue, dijt schal dij eyn lere wesen,
    - vppe dat du neynen louen hebbest to touerye.
    - Kynt leue, wultu godes bot holden, so ne schaltu nicht gelouen an de guden
    - holden vnde an de beteren, noch an de elue, noch an de guden wichteken, noch
    - an neynerleye spoknisse, wente dat ys allet des vyendes droch, dar he de lude
    - pb: 17
    - mede bedruget, de kranken louen hebben. Suwe gantzen gelouen heuet, deme
    - 'nemach dat droch nicht schaden. Des wil ik dij geuen eyn bilde:'
  - chapter[n=1_7]:
    - Dat was eyn hillich bisschup, de hete Germanus, de quam to eyner tijd to
    - eyner vrouwen hus tor herberge. Des auendes, do de lude slapen scholden gan,
    - do genk de vruwe to vnde redde ene schone taflen vnde brachte dar vp guder
    - spise genoch. Do vragede se Germanus, we de spise eten scholde. Do sprak de
    - "fruwe: 'Desse spise scholet de guden holden hebben. De plegen hijr des nachtes"
    - to wanderne. De wile, dat ik se wol handele, so geyt yd my wol an myner
    - "neringe.' Do sprak Sunte Germanus: 'Vrouwe, hebbe gij se geseen?' 'Ja,' sprak"
    - se, 'ik hebbe se dicke geseen.' Dar gengen de lude alle to bedde, vnde Sunte
    - Germanus de wakede vnde bat vnsen leuen heren, dat he eren vngelouen
    - vorsturen wolde. Des nachtes quemen dar de guden holden in dat huß vnde
    - begunden to eten. Do stunt he vp vnde beswor se bij deme namen vnses heren
    - Jhesu Christi, dat se nicht van danne scholden gan behaluer synen orloff. Dar
    - wekkede he de fruwen vnde al dat ingesinde vnde vragede se, oft se de guden
    - "holden wol bekenden. De vrauwe sprak: 'Ya, yk bekenne se wol. Dat ys vnse"
    - "bur vnde wonet myt vns in dem dorpe.' Do sprak Sunte Germanus: 'Sendet"
    - boden to eren husen vnde latet vragen, wor se syn.' Do de boden dar quemen,
    - do funden se de lude vp eren bedden liggene. Do sprak Sunte Germanus to den
    - "guden holden: 'Ik bede juw bij deme namen vnses heren Ihesu Christi, dat gij"
    - "vns seggen, we gij syn.' Do spreken se: 'Wij sint alle ouele geyste vnde bedreget"
    - de lude, de nenen gantzen louen hebben.' Do gaff he en orloff vnde se
    - voren van danne, vnde de vrauwe wart bekart van ereme vngelouen.
  - chapter[n=1_8]:
    - Kynt leue, wultu dat erste bot wol holden, so neschaltu nicht toueren noch
    - laten toueren noch rad noch vulbort dar to geuen. Du ne schalt dat nemende
    - leren. Du ne schalt nicht wicken noch laten wicken noch rad noch vulbort
    - dar to geuen. Du most wol arcedie nemen, dar neynerleye vngeloue mede
    - menget is. Du ne schalt dijk nicht laten meten myt eme roden vademe. Du en
    - schalt neyn was laten geten noch neyn blie. Du en schalt nene spon laten
    - werpen. Du en schalt nicht gelouen an vogel sangk noch an prusten edder dat
    - dij de oren yoken edder de hende edder des gelijk, noch an drome, noch an gude
    - holden, noch an de maren, noch an de elue. Du ne schalt nicht gelouen, dat
    - eyn mensche betere mote hebbe wan eyn ander edder betere hantgift edder dat
    - eyn pape edder eyn monnik bose mot hebbe vnde eyn wiff gude mote vnde
    - eyn hase bose mote vnde des gelijk. Du en schalt nicht gelouen an swert breue
    - pb: 18
    - vnde an andere touer breue. Iteswelke lude latet breue scriuen in der hemmeluart
    - vnses heren, dat sint gude wort, dar mot eyn mynsche vele innicheit to hebben.
    - Auer hedde he des gelouen, dat se bet weren gescreuen in eyner tijd wenne in
    - der anderen edder er myssen dan na misse, dat were vngelouen. Dat selue
    - spreke ik van den lechten, den men scrift in Sunte Agaten dage. Du ne schalt
    - neyn yseren dragen laten noch besweren. Du ne schalt neynerhande besweringe
    - don. Du enschalt nenerhande dingk besweren noch bespreken. Du neschalt
    - nene saltere lopen laten edder des gelijk. Du neschalt nicht gelouen an wedder
    - wicken. Du neschalt nenerhande boke hebben, dar touerige an sta. Ichteswelke
    - lude hebben har, dat ys to samne gewalket, dar hebben se bilouen to; du schalt
    - dat affsnyden. De vngeloue ys mannigerhande, den ik nicht al bescriuen mach.
    - Beware dyne sele, oft du wult.
  - chapter[n=1_9]:
    - Kynt leue, wultu godes bot holden, so ne schaltu nicht louen an de wissagen,
    - 'dar de heydenen an gelouen. De spreken: So de wissalden eynen menschen'
    - geschapen heuet, dat mot eme yo ouer gan, dat sij gud edder bose, dat sij
    - salde edder vnsalde. Also vint men ock ychteswelke kristene lude, de so vorblindet
    - sin, dat se den vngelouen hebben, dat eynem mynschen yo mut ouer
    - 'ghan, wat eme geschapen ys, vnde spreken: eyn mynsche do, wat he do, ys'
    - eme was gudes geschapen, dat wert eme. Ys eme ok wat boses geschapen, dat
    - 'nekan he nummer vmme ghan. Ichteswelke doren de spreken ock also: Een'
    - leue, wo he wille, is eme dat hemmelrike geschapen, he kumpt dar yo. Is eme
    - de helle geschapen, dat he vele gudes dede, he moste doch dar hene varen.
    - lchteswelke spreken also, dat eyn mynsche wert in der stunde geboren, dat
    - eme al salde vntsteit. Alle desse lude gelouet an de wissalde. Kint leue,
    - also ne schaltu nicht gelouen. Du schalt louen, dat god bouen alle dingk ys
    - 'vnde mach salde geuen, wem he wil. Hijr van wil ik dij eyn bilde seggen:'
  - chapter[n=1_10]:
    - To Rome was eyn rike here, de het Faustinianus, sin husfruwe het Macidiana,
    - de hadde twe sone van teyn jaren. De eyne het Faustinus, de andere Faustus
    - vnde hadden eyn junck kynt, dat heyt Clemens. Desse here vnde syn husfruwe
    - weren heyden vnde geloueden an de wissalden. Dat geschach, dat des heren
    - broder warp syne oghen vppe de fruwen vnde sprak er dicke vnbilliken to. De
    - fruwe dachte, dat se eme eyne wile vt den ogen were, bit he orer vorgete. Do
    - pb: 19
    - "sprak se to ereme heren: 'Here, god sprak my suluen to in mime slape in dusser"
    - nacht, dat ik myne sone twe schole voren to Krekenlant to der schole. Do ik
    - des nicht, so mot ik steruen.'Dar let de here eyn schip to maken vnde let se
    - varen myt den kinderen. Do se vppe deme mere weren, do quam eyn storm
    - vnde se vordrunken altomale, de in deme schepe weren, sunder de fruwe
    - vnde ere kindere twe. De vloten vp eynem brede, bitte dat eyn visscher quam,
    - de nam se an sin schep vnde vorde se to lande vnde vorkofte se eyner fruwen.
    - De let se to schole ghan. Dar na worden se Sunte Peters jungeren vnde volgeden
    - eme. De moder quam ok to lande vleten vp den bulgen vnde lach oft se dot were.
    - Dar na quam se to sijk suluen. Do se ere leuen kindere nicht ne vant, do wende
    - se, dat se vordrunken weren vnde scriede vnde wenede vnde tobet ore hende
    - van yamere, dat se er al van blode hen lepen, vnde wolde sijk suluen gedrencket
    - hebben van leyde. Dar quam eyn vruwe vnde troste se vnde segede, se hadde
    - ock eren leuen man vp dem mere vorloren, vnde brachte se in er huß vnde helt
    - se in ere kost lange wile. Do vorgat se ores leydes vnde troste sijk suluen
      vnde
    - sprak also, dat er dat herte ser geschapen were, dat hedde er de wijsalde geschapen,
    - 'darumme so mostet ere yo ouer ghan. Dat was doch vnrecht: were'
    - se vppe dat mer nicht gekomen, yd en were er nicht ouer ghan. Dar na begunden
    - ere de hende to dorren, de se tobeten hadde, vnde wart al laem, vnde ere
    - werdynne wart bedderede. Do moste se vmme ere brod ghan vnde moste van
    - biddene sijk suluen gheneren vnde ere werdynnen. Dar na do de vader nicht
    - van en vornam, do scholde he na varen vnde wart ock scipbroke vnde quam
    - al blot to lande. Do sprak he to sijk suluen, dat hedde eme wijsalde geschapen.
    - 'Dat was auer vnrecht: were he dar to huß bleuen, dat newere ome nicht ouer'
    - ghan. Do moste he sijk generen myt syme arbeyde. Vnde syn jungeste sone
    - Clemens was allene dar to huß bleuen vnde genck to der schole vnde wart
    - wijs an den heydenschen boken. Darna quam Sunte Barnabas to Rome vnde
    - predekede den cristenen louen. Do bespottede ene Clemens darumme, dat he
    - sprak, dat Jhesus Christus god were, wente Clemens louede an de wijsalden.
    - Do predekede he eme also lange vore, dat he bekart wart vnde vor myt Sunte
    - Barnabase ouer mer to Sunte Petere vnde wart syn jungere. Syne broder twe
    - weren ock bij Sunte Petere vnde bekanden sijk nicht vnder eyn ander. To
    - eyner tijd vor Sunte Peter to eme lande, dat lach in deme mere, vnde gingk
    - vp dat lant, vnde Clemens bleff in deme schepe. Do vant Sunte Peter Clemens
    - moder dar ghan vnde bat de almissen vnde straffede se, wurumme dat se
    - nichte en arbeyde myt eren henden vnde lete ere bedelen wesen. Do sprak se
    - "wedder: 'Leue here, myne hende sint my vordorret, darumme ne mach ik"
    - pb: 20
    - "nicht arbeyden.' Sunte Peter vragede, wur van dat dat were. Se sprak: 'Ik"
    - tobet myne hende van groteme yamere, do ik myne leuen kindere vorlos vp
    - dem mere, vnde desse vnsalde hadde my de wijsalde geschapen, se moste my yo
    - "ouer ghan.' Do se eme alle dingk geseget hadde, do sprak Sunte Peter: 'Hijr"
    - ys eyn jungelingk komen van Rome, de het Clemens, de seget ock also, dat he
    - syne moder vnde syne brodere vorloren hebbe vp dem mere.' Do se dat horde,
    - "do wolde se eme to vote vallen vnde sprak: 'Dat is myn leue sone Clemens.'"
    - Do ledde se Sunte Peter to deme schepe. Do se ene sach, do vel se vmme synen
    - hals vnde beghan ene to kussene van groter leue. Do stotte he se van sijk myt
    - "torne. Do sprak Sunte Peter: 'Clemens, dijt is dyn moder, du ne schalt se nicht"
    - stoten.' Do he dat horde, do venk he se vmme den hals vnde wenede van leue
    - vnde alle, de dar weren. Do makede Sunte Peter ere hende wedder sunt. Do
    - voren se wedder to huß, vnde Clemens moder vor mede. Do quemen de
    - 'anderen twe kindere vnde vrageden, we de fruwe were. Do sprak Clemens:'
    - "'Dijt ys myn moder, de ik vorloren hadde. De vor vt van Rome myt twen"
    - kinderen, de ene hette Faustinus, de andere Faustus, vnde nequam nicht wedder.
    - Ik meynde, dat se lange vordrunken were, nu helt se god my weddergeuen.'
    - Do jenne dat horden, do nekunden se van wundere vnde van vrauden kumme
    - "spreken. To lesten spreken se: 'O barmhertige god, wat ys dijt, dat wij hijr"
    - horen? Wer ys dijt eyn drom edder ys yd in der warheit alsus?' Do sprak
    - "Sunte Peter vnde alle, de dar weren: 'Dat en ys neyn drom, wij en sin dan"
    - "vnsynnich, dat ys in der warheit also.' Do spreken jenne: 'Wij sint ock Faustinus"
    - vnde Faustus, vnde dijt ys vnse leue moder.' Dar vellen se der moder vmme
    - den hals vnde weyneden alle, de dar weren. Do wart de moder gantz gelouich
    - vnde let van der wijsalde na dem male, dat er god de kindere wedder gegeuen
    - hadde, do se mende, dat se er de wijsalde genomen hadde. Kynt leue, also
    - neschaltu nicht gelouen an de wisalde, dat se dij yo ycht geuen mogen. Kumpt
    - dij wat to, du ne schalt nicht spreken, dat yd dij geschapen were, er du geboren
    - wordest. Wultu stelen vnde werstu gehangen, du ne darfst nicht spreken, dat
    - yd dij god geschapen hebbe. Kynt leue, ys dij welk vnart angeboren van
    - nature, van dynem vader edder van dyner moder edder van den sternen edder
    - van anderen saken, dat en ys dij also nicht angeschapen, dat yd yo gescheyn
    - mot van nod. Du mochtest dijk suluen wol dwingen, oft du wult. Du schalt
    - der bosen vnart wedderstan myt gewelde. -- Dar na scholde Sunte Peter gan
    - myt den dren broderen buten de stad, dar spreken se ere tide. Do quam ere
    - "vader dar gegan. Se en kanden syner nicht, vnde de vader sprak to en: 'O gij"
    - doren, dat gij hijr beden vnde menen des, dat juwe bet juw wat vort drege.
    - pb: 21
    - 'Eyn mynsche bede edder he nebede nicht: wat em sin wisalde gescapen heft, dat'
    - mot eme ouer ghan, darumme nedrecht juw juwe beth nicht vort.' Do se dat
    - horden, do begunden se myt eme to disputeren vnde spreken also, dat syn geloue
    - vnrecht were, wente dat were al droch, dat he gelouede an de wisalde. He
    - scholde louen an god vnde an synen engeboren sone Jhesum Christum vnde
    - an den hilgen geist, vnde also dicke alse se en ansegen vnde to spreken, so
      brande en
    - er herte inwendich, vnde en duchte yo, dat he ere vader were, doch en dorsten
    - se eme des nicht tigen. To lest began he to sprekene van der wijsalde vnde
    - segede aldus:'Gij spreken also,dat de wisalde nicht en sij. Ik wet dat wol,
    - allet, dat se my gescapen hadde, dat ys my ouer ghan. My was dat gescapen,
    - dat myn leue husfruwe Macidiana vnde myne leuen kindere Faustinus vnde
    - Faustus vordrinken scholden, dat geschach.' Do de kindere dat horden, do
    - "wolden se eme vmme den hals vallen van leue. Do sprak Sunte Peter: 'Wachtet"
    - "noch eyne wile,' vnde sprak to jenneme manne: 'Wultu louen an Jhesum"
    - Christum, dat he alleyne eyn ewich god ys vnde dat de wijsalde nicht en ys,
    - ik wil dij an desseme dage dyne husfruwen wisen vnde dyne dre sone.' Do
    - "sprak he: 'Dat ys beide allike mogelijk: Dat ys vnmogelijk, dat du dat don"
    - machst, dat du sprekest, also ys dat ock vnmogelijk, dat en mote eynem mynschen
    - 'yo so ghan, alse yd eme gescapen ys. Doch spreke ik: Vormach dyn'
    - "god dat, dat du gesproken heuest, ik wil an en gelouen.' Do sprak Sunte Peter:"
    - "'Su, dat synt de kindere alle dre.'Do lepen to de kindere vnde vellen eme vmme"
    - den hals van groter leue vnde kusseden ene vor synen munt. Do de moder dat
    - "vornam, de quam lopen vnde rep: 'War ys myn herte leue man, den yk so"
    - lange vorloren hebbe?'' Do vel se eme vmme den hals. Dar wart eyn grot
    - vraude ouer all. Darna vortegen se der wijsalden vnde loueden an vnsen heren
    - Jhesum Christum. -- Kynt leue, dijt schal dij eyn lere wesen, vnde do yo
    - wat gudes. Deistu bose dingk vnde geyt dij darumme wat ouer, du ne daruest
    - nicht spreken, dat yd dij gescapen sij. God en schop dij nu nicht boses.
  - chapter[n=1_11]:
    - Kynt leue, wultu dat erste bot godes wol holden, so neschaltu werdijk gud
    - nicht vor eynen god kesen. Dat dot alle de lude, de werdijk gud leuer hebben
    - wan god, de godes vorgeten vnde vortigen dor gudes willen. Wente wat eyn
    - mynsche leuer heuet wan god, dat ys syn god, vnde al de jenne, de dat don, de
    - 'nemen selden enen guden ende. Dar van wil ik dij wat seggen:'
  - chapter[n=1_12]:
    - pb: 22
    - Dat was eyn rike wokener, de hadde al syn herte gesat vppe sin gud vnde leit
    - allein, wo he dat krege, vppe dat he dat hedde. De hadde twe sone. Den eynen
    - duchte, dat sin vader eyn vnrecht leuent hadde, vnde vortech des vader vnde
    - wart eyn ensedelingk. De andere sone bleff bij dem vader. Dat geschach, dat
      de
    - vader starff. De sone besat dat gud vnde starff ock darna. Do de ensedelingk
    - dat vornam, do bat he vnsen leuen heren, dat he eme bewisen wolde, wur
    - syn vader vnde syn broder hen gekomen weren. Do wart syn sele geuoret to
    - der helle, dar sach he mannigerhande pyne. Dar was eyn soth, dar lach eyn
    - steyn vppe. De steyn wart affgenomen. Dar vloch vt vur vnde rok vnde
    - "stank. Dar horde he scryen: 'O wi vnde o we, dat yk juw geboren wart!'"
    - Darna quam her vt vletene syn vader vnde syn broder vnde beten sijk vnder
    - "eyn ander also twe hunde. De vader sprak: 'Voruloket vnde vormalediet sistu,"
    - sone, wente ik dor dynen willen dat gud to samne legede. Voruloket sij de
    - "stunde, do ik dij telede.' De sone sprak: 'Vorvloket vnde vormalediet sistu,"
    - vader, dat du mek sulk gud eruedest, dar ik vmme vorloren byn.'Myt deme vloke
    - voren se wedder in den soth, vnde de sten wart wedder vp gele get, vnde he quam
    - wedder to sijk suluen vnde bleff also he was vnde wart eyn hillich mynsche.
    - Kynt leue, dat schal dij en lere wesen, dat du dat gud nicht leuer hebbest wan
    - god, vnde sta dar na, dat du din gud gewynnest myt gode vnde myt rechte.
    - 'Noch wil ik dij eyn ander seggen:'
  - chapter[n=1_13]:
    - Dat was eyn rike man, de en hadde vppe god neyne achte. De satte alle syne synne
    - dar na, dat he vele gudes sammede vnde synes lyues wol plegede. Dat geschach
    - eynes auendes, do hadde he eyne grote blitscap. Do quemen vor synen hof
    - ryden dre man vppe swarten perden vnde vorden eyn leddich pert bij sijk
    - vnde kloppeden vor der porten. Dar quam eyn knape vnde vragede, wat se
    - wolden. Se spreken, se wolden synen heren spreken. Do de here dat horde, do
    - "stunt he vp van der taflen vnde sprak to synen gesten: 'Etet vnde drinket vnde"
    - sije blide vnde vro.' Do he vor de porten quam, dar grepen se ene vnde worpen
    - ene vp dat leddige pert vnde vorden en van dannen, dat nymant en wiste,
    - wor he bleff. De blitscap vorgingk. He hadde eynen sone, de wolde weten,
    - wor de vader gekomen were, vnde red vele landes vmme vnde vreschede
    - nicht van eme. To lest wart he wyset to eynem wisen mester, de scholde ene
    - berichten. Do he to deme meystere quam vnde eme de sake segede, do sprak de
    - pb: 23
    - "mester: 'Wultu, ik wil dij voren laten to dynem vadere. Sathanas schal dij\
      \ dar"
    - voren vnde schal dij gesunt wedder bringen.' He sprak, he wolde dat wagen.
    - Dar beswor de meyster Sathanase vnde Sathanas nam ene vnde vorde ene hen
    - vnde brachte ene an eyn schone palas. Dar sat syn vader vp eyneme schonen
    - 'stole vnde hadde vmme eynen schonen mantel. Do trat he to eme vnde sprak:'
    - "'Leue vader, wat do gij hijr?' He sprak: 'Hijr schal ik bernen ewichliken"
    - "vnde yummer mer.' Do sprak de sone: 'Worumme, leue vader?' 'Darumme,'"
    - sprak he, 'dat ik mynen scheppere also nicht en erede, alse ik van rechte scholde,
    - "vnde ik dat gud leuer hadde wan god.' Do sprak de sone: 'Wo moge gij hijr"
    - "bernen, yo en se ik hijr neyn vur?' Do sprak de vader: 'Ik byn to male eyn"
    - vur.' Do borede he den mantel vp, do was he to male gestalt alse eyn glogendich
    - "ouen. Do sprak de sone: 'Wat ys dat vorspan, dat gij vor der borst hebbet?'"
    - "'Dat ys,' sprak he, 'eyn slange, de gnaget meck vnde pyniget my sere.' De"
    - "sone sprak: 'Vader, mach men juw myt yenigen dingen helpen?' 'Nen,' sprak"
    - he, 'myner en wert nummer mer neyn rad. De wile, dat god in deme hemmelrike
    - "ys, so mot ik aldus bernen.' Do sprak de sone: 'Vader, geuet my juwe"
    - vorspan to eyme tekene, dat myne frunt des gelouen, dat ik hir gewesen hebbe
    - vnde hebbe juw geseen.' Do nam de vader dat vorspan vnde warpet eme to.
    - "Do he dat angrep, do vorbrande eme al syn hant, vnde he reip: 'O we, wo het"
    - ys de helle!' Do vorde ene Sathanas wedder to synem mestere. Dar gaff he
    - alle dat gud dor god vnde beterde syn leuent vnde wan god leuer dan al dat
    - gud, dat de werlt heft.
    - Kynt leue, dijt schal dij eyn lere wesen vnde nekus nicht dyn gud vor eynen
    - 'affgod myt vnbeschedener leue. Noch wil ik dij eyn ander bilde seggen:'
  - chapter[n=1_14]:
    - Dat was eyn ryke jungelingk, deme was grot gud angeuallen van synes vader
    - erue. De begaff sijk vnde wart eyn broder. Dar na, do he der guden spise
    - vormissede vnde des sachten legeres, do began eme dat to beruwene, dat he
    - synes groten gudes vortegen hadde, vnde hadde dat gud also leff, dat he des
    - gudes nicht vortigen wolde vnde wolde dor des gudes willen den orden vorwerpen.
    - Seyt, dar wart syn sele genomen van deme lichamme vnde wart
    - genoret to der helle. Dar sach he, dat dar bracht wart enes riken mannes sele
      vor
    - Lucifare myt groteme schalle, myt bungen vnde myt pypen, also he geleuet
    - "hadde in der werlde. Do sprak Lucifer: 'Settet den heren vp eynen stol also\
      \ he"
    - gewonet is.' Do nemen se ene vnde satten ene vp eynen stol yserin, de was al
    - "gloyendich. Do sprak Lucifer: 'Schencket deme heren vnde latet ene sere"
    - pb: 24
    - drinken also he gewonet ys.' Dar nemen se sedende peck vnde goten eme in
    - "den hals, dat yd eme ut alle synen leden vlot. Do sprak Lucifer: 'Nu halet\
      \ eme"
    - spellude, de ene blide maken also he bewonet is.' To hant quemen dar
    - gheghangende der basunen blesers twe mit vurigen asunen vnde blesen eme
    - to beyden oren in, dat eme de vlammen tho beyden oghen, to der nesen vnde to
    - "deme munde vth vloghen. Do sprak Lucifer: 'Legget ene vp en sachte bedde"
    - vnde bringhet eme ene schone vrowen.' Dar nemen se ene vnde worpen ene
    - in eyn gloyendich bedde, dat vol sedens pekes was vnde sweuels. Dar quemen
    - vurighe slanghen vnde slunghen eme vmme den hals, vnde grote poggen
    - kropen eme inden hals. Dar wart des iunghelinghes sele gebracht wedder to
    - deme lichamen, vnde he blef indeme orden vnde vorsmade alle dat gut, dat de
    - werlt hadde.
    - Kynt leue, lat dit dy ene lere wesen vnde en hebbe nicht alto grote leue to
    - desseme erdeschen gude, vnde sta na dem ewyghen ghude, dat got suluen is.
    - Dat vns allen dat werden mote, des help vns de vader vnde de sone vnde de
    - hilleghe gheyst. Amen.
  - chapter[n=1_15]:
    - Kint leue, wultu dat erste bot wol holden, so schaltu got lef hebben bouen
    - alle dingh. Dar steyt gheschreuen in deme ewangelium, dat dar quam eyn
    - "ghande to vnseme leuen heren Ihesum Christum vnde sprak: 'Meyster, welk"
    - is dat groteste both, dat got gheboden heft?' Vnse leue here antworde vnde
    - "sprak: 'Dat erste bot vnde dat hillegeste is dat: Mensche, du schalt dynen\
      \ got"
    - vnde dynen heren lef hebben van alle dynem herten, van alle dyner sele vnde
    - van alle dynen kreften.' -- Kint leue, dit schal dy ene lere wesen. Du scalt
      got
    - 'leef hebben bouen alle dingh: Bouen vader, bouen moder, bouen wyf, bouen'
    - kinth vnde bouen alle vrunt vnde bouen alder werlde gud. Des machstu eyn
    - bilde nemen van mannighen hillighen vnde to deme ersten van Sunte Allexius,
    - 'vnde sin leuen schaltu gerne horen:'
  - chapter[n=1_16]:
    - To Rome was eyn ryke here, de heet Eufemianus vnde syn vrowe Aglaes.
    - De weren rike vnde hadden nen kint. Se weren so weldich, dat en deneden
    - wol dre hundert knapen, ghecledet myt sydenem wande. Se weren barmhertich
    - vnde hadden got leff. Se beredden alle daghe dre dysche in erem huse. Dar
    - setten se wedewen vnde weysen vnde arme lude vnde deneden en suluen
    - pb: 25
    - to der tafelen went an den middach, so eten se suluen. Got vorbarmede sik ouer
    - vnde gaf en enen sone, den heten se Allexius. Dat kint gynk to der scholen
    - de lerede sere vnde nam to an godes leue vnde an dogheden. Do Allexius
    - to synen jaren quam, do koos em syn vader ene edele juncvrowen vthe des
    - keysers houe, de he to der ee nemen scholde. Dar wart ghemaket ene grote
    - blyschop, vnde de juncvrowe wart eme to bedde bracht. Dar beghan hee der
    - juncvrowen to segghende van vnseme heren gode vnde van der kusheyt vnde
    - lerde eer, dat se got leff hebben scholde bouen alle dink. Dar na dede he eer
    - "syn vingerlin vnde syn gordel vnde sprak: 'Nym dyt vnde holdet also langhe,"
    - aIso id gode beheghelik is. Got beware vns beyden.' Vnde he gink en wech
    - inder nacht vte synes vader houe vter stat to Rome vnde voor auer meer vnde
    - quam yn ene stat, de heet Edissa. Dar was eyn monster, dar was vnse leue
    - vrowe sere gnedych. Vor deme monster in deme likhuse leghen vele armer
    - lude. Den ghaf he syne cledere vnde toch snode cledere an vnde sat dar myt
    - den anderen armen luden vnde bat der almesen, vnde wat eme geuen wart,
    - des nam he syne notorft, dat ander gaf he vort anderen armen luden. Dar sat
    - he in deme likhuse wol XVII jar, dat he ny an dat monster en dorste ghan,
    - wente he duchte sik vnwerdich wesen. Hee bedede vele, hee vastede vele,
    - hee castygede sik vele vnde vlitede sik in ghuden werken. Do hee dar gheseten
    - hadde XVII jaar, do scholde de coster van deme monster to ener tyd vor
    - "vnser vrowen bylde gan. Do sprak dat bilde to em: 'Gaa dar in dat likhus, dar"
    - syttet eyn mynsche, de dunket sik des vnwerdich, dat he hyr in ghan moghe.
    - Brink ene hir in, he is des wol werdich.' Do de coster dar vth quam indat
    - likhues, do en bekande he siner nicht mank alden luden vnde gynk wedder
    - to vnser leuen vrowen. De gaff eme en teken, wo he ene bekennen scholde.
    - Dar brachte he ene inde kerken myt groter ere. Do de lude dat vornemen,
    - do wolden se eme grote ere an leggen. Der wolde he nicht lyden vnde gynk
    - by dat meer vnde wolde varen, dar ene neman en kande. Dar quam wynt
    - 'vnde dref dat schyp to Rome. Do dochte he an synem moet: Dy en bekennet'
    - hir nement, du wult ghan to dynes vader houe vnde nemen dar de almesen.
    - Do he de straten langes gynk, do quam eme syn vader entteghen gande myt
    - pb: 26
    - "groteme trecke. Do trad he to eme vnde sprak: 'O leue here, vorbarmet jv"
    - ouer my armeii pelegrymen, dat sik got vorbarme ouer juwen sone, wor he
    - "inder werlde sy.' Do sprak de here: 'Uppe dat sik got vorbarme over mynen"
    - sone Allexius, so wil ik dy dat broth gheuen alle de wile, dat du leuest.' Dar
    - brachte he ene in syn hues vnde wysede eme ene kameren, dar he inne wonen
    - scholde vnde bevool ene enem knechte, de eme denen scholde. Dar bleef he in
    - deme houe XVII jar vnde leyt manegher hande smaheyt van den knechten.
    - Se bespotteden ene, se belacheden ene, se sloghen ene in den hals, se beghoten
    - ene myt juchen vnde myt schottelwatere, se spreken eme smeliken; dat leyd
    - he al myt groter dult al sunder clage. Des sondaghes sach hee syne moder
    - bedrouet ghaen vnde syn bruth vnde syn vader, de na eme schryenden. Dat
    - en trad eme allent nicht to herten, he en wolde sik nicht melden. Do de tyd
    - quam, dat he to gode varen scholde, do nam he enen bref vnde scref dar ynne
    - al syn leuent, vnde he besloet den bref an syner hant vnde gaf synen geyst up.
    - Dat was enes sondaghes, do alle de lude to kerken weren. Do wart ene stempne
    - "ghehort inder kerken, de sprak: 'Venite ad me omnes, qui laboratis et onerati"
    - "estis, et ego reficiam vos.' Dat spreket so vele: 'Komet to my al de yenne,\
      \ de"
    - dar arbeyden vnde myt bordene vorladen sin, ik wil juw lauen.' Do wart
    - alle dat volk vorueret van der stemme vnde vellen to der erden. Do sprak de
    - "stemme noch anderwerue: 'Ghat vnde soket enen mynschen, de dar biddet vor"
    - juw.' Do begunden se ene to soken vnde wisten nicht, wur se ene soken
    - "scholden. Do sprak de stemme dryddewerue: 'Ghat to Eufemianus hus, dar"
    - vinde gij en.' Dar began de paues to lopen vnde de keyser vnde de vader vnde
    - quemen dar. Do ghenk de vader in de kameren vnde vant ene dod,
    - vnde syn antlat was clar also de sunne vnde vant den breff in syner
    - hant. Do wolde de vader den breff nemen. Do helt he de hant altouaste
    - to. Do quam de paues, deme dede he den breff. De paues de las den
    - bref vor al dem volke. Dar was inne screuen, dat he hete Allexius vnde were
    - Eufemianus sone, vorbat al sin leuent. Do de vader dat horde, do wart he so
    - bedrouet, dat he van wunder vnde van droffnisse vel to der erden vnde lach
    - alse he dod were. Do he wedder to sijk suluen quam, do beghan he to scriende
    - vnde to wenende vnde to ropene, dat se alle yamer segen, de dar weren. He
    - 'toch syne olden grauwen har, he sloch sijk suluen myt synen vusten vnde sprak:'
    - "'O we, herte leue kynt myn, wurumme hefstu mek so sere bedrouet, dat du"
    - pb: 27
    - so mannich jar hefst in myneme hus gewesen vnde hefst my des nu geopenbaret.
    - O we dat leyder, dat ik dij nicht leuendich seen mach. Nu en darf ik my
    - nummer mer neynes trostes vormoden, nu ik dij dod se vor my liggen.' Do
    - de moder desse rede vomam, do quam se lopende alse eyn brummende lauwynne
    - vnde toreth ere cledere, rechte also de lauwynne dat nette toryth, wan
    - se gestricket ys. De quam lopene ane cleyt vnde ane webbe mank alle deme
    - "volke vnde scriede vnde wenede vnde rep: 'Wiket vorbat, leuen lude, vnde"
    - latet my beschowen myn leue kint, dat van myme Iyne geboren ys, dar al
    - myn trost an lach.' Do se dar quam, do vel se vppe den Iycham. Se helseden
    - "vnde kusten, se rep: 'O we, herte leue kynt, wat hefstu my geweten, dat du"
    - my nicht en segedest, dat du myn kynt werest. O we der groten smaheit, de
    - du geleden heuest in myneme huß van mynen knechten. De slogen dij, de
    - begoten dij, dat ledestu alle myt groter dult ane clage. O we, leue kind, du
    - segest dynen vader vnde my alle dage bedrouet vor dij ghan, du en trostedest
    - vns nicht. Wu mochtestu so vnbarmhertich sin! Eya, leuen kindere alle, de
    - hijr gesammet syn, irbarmet juw ouer my vnde helpet my bewenen myn
    - grote herte seer!' Dar weneden alle, de dar weren. Do quam syn brut lopene
    - vnde wenede vnde scriede, dat men yamer mochte seen. 'O we,' sprak se,
    - "'nu ys al myn trost vte, al myn hopene ys nu vorghan, vnde de spegel"
    - myner ogen is tobroken. Nu begynnet myt my eyn herte ser, des numme
    - ende enwert, de wile dat ik leue.' Do nam de paues vnde de keyser den hilgen
    - Iycham vnde wolden en dragen to der kerken. Dar wart so grot drank, dat se
    - nicht enkunden vort komen. Do leten se penninge werpen in de straten, vp
    - dat sijk de lude myt den penningen beworen, dat se mochten vortkomen;
    - dat nehalp nicht. Do brochten se en kumme in Sunte Bonifacius kerken
    - vnde leten en dar seuen dage. Vnderdes makeden se eme eyn scryn van suluere
      vnde
    - van golde vnde van duren steynen. Dar was so eddele roke, also yu eyn mynsche
    - ruken mochte, vnde al de seken, de dar quemen, de worden gesunt.
    - Kynt leue, aldus heuet Sunte Allexius god leff gehat bouen vader, bouen moder,
    - bouen husfruwen vnde bouen alle dat gut, dat de werlt hadde. Dat schal dij
    - eyn lere wesen, dat du god leff hebben schalt van alle dyme herten bouen alle
    - dingk. Noch wil ik dij eyn ander seggen van eme jungelinge, de hete Josaphat,
    - 'wo he bekart wart vnde wo leff he god hadde bouen alle dingk:'
  - chapter[n=1_17]:
    - To Yndea was eyn koningk, de hete Auenir. De vordelgede al de cristenen
    - lude. Deme wart eyn sone geboren, den het he Josaphat. Do leit he alle de
    - wisen mestere to samne komen, de in deme lande weren. De scholden wicken,
    - wat van deme kinde werden scholde. Do was dar eyn wijs mester, dor des
    - pb: 28
    - munt sprak de hillige geist vnde segede, dat dat kint noch scholde werden eyn
    - gud cristen mynsche. Des wart de vader van herten sere bedrouet vnde leit
    - dat kint besluten in eynem palase myt anderen jungelingen vnde vorbot, dat
    - deme kinde scholde nemant nicht seggen van vnsem heren Ihesu Christo, noch
    - van deme hemmelrike, noch van der helle, noch van deme dode, noch van
    - sukedagen, noch van oldere, noch van neynen dingen, dar yt van bedrouet
    - mochte werden. Sunder se scholden myt eme spelen vnde syngen vnde seggen
    - alle dat vrolik were vnde lustlijk. Wan der jungelinge eyn sek lach, so nam
    - men en dar vt vnde sande eynen anderen dar wedder in. Do Yosaphat to
    - synen jaren quam, do beghan eme to wunderne, wurumme dat he besloten
    - were vnde segede eme syme hemeliken vrunde, dat he des sere bedrouet were
    - vnde wolde yo vt. Do dat de vader vornam, he wart des sere bedrouet. He
    - leit eme bringen schone perde vnde knechte vnde aller eren genoch vnde let
    - ene ryden, wor he wolde vnde vogedet also, wor he quam, dar was yo genoch
    - van blitscap, danß vnde rey, singen vnde springen. To eyner tijd motte eme
    - eyn spettales mynsche vnde eyn blinde. Do wunderde eme sere, wo de lude so
    - gestalt weren vnde vragede syne knechte, wo yd darumme were. Do spreken de
    - "knechte, dat weren seke lude. Do sprak he: 'Mach sulke suke allen luden"
    - to komen?' 'Ja,' spreken se, 'dat ys allen luden allike na, he sij arm edder
      ryke.'
    - Do he dat horde, do wart he bedrouet sere. To eyner anderen tijd sach he
    - eynen olden man, de was grawe vnde hadde eynen krummen rugge, vnde syn
    - antlat was gekroket. Do vragede he, wat menschen dat were. Se spreken, dat
    - were van olders wegene. Do vragede he, wo olt dat eyn mynsche werden
    - "mochte, er he dar to queme. Se spreken: 'Sestich edder achtentich edder hundert"
    - "jar olt.' Do vragede he: 'Wat volget darna?' Se spreken: 'Darna volget de dot.'"
    - Do vragede he, ofte alle lude yo steruen mosten. 'Ja,' spreken se, 'beide, arm
    - vnde rijke, junck vnde olt, kranck vnde stark, knecht, here, alle mote wij
    - steruen.' Do vragede he, ofte eyn mynsche syne tijd icht wiste, wan he steruen
    - scholde. 'Nen,' spreken se, 'neyn man en wet de stunde synes dodes. Bewile
    - steruet eyn mynsche junck, bewilen olt, bewile sek, bewile sunt.' Do he dat
    - horde, do en wart he nummer vro. Do was dar in der wostenie eyn hillich
    - ensedelingk, de het Barlam. Deme kundigede god alle desse sake vnde sande
    - en dar hen, dat he en bekeren scholde. Barlam de makede sijk to also eyn
    - "kremer vnde quam dar vnde sprak to syme tuchtmestere: 'Ga to dyme junckheren"
    - 'vnde segge eme also: Hijr ys komen eyn kremer, de heuet veile eynen'
    - pb: 29
    - steyn, de hat sulke macht, dat he blinden maket seende, douen horende vnde
    - "lamen gaende, doren maket he wis vnde stummen sprekene.' Do segede yenne:"
    - "'Wijs mek den steyn.' Do sprak Barlam: 'Dessen steyn en mach neymant seen,"
    - he en hebbe reyne ogen vnde sij eyn kusch mynsche. Suwe so nicht en ys
    - "vnde sut he den steyn, he mot steruen.' Do sprak yenne: 'Dorch god, en wijs"
    - my yo den steyn nicht.' He segede dijt syme junckheren. He wart vro vnde let
    - 'ene komen vor sijk vnde vntfengk ene myt groten eren. Do sprak Barlam:'
    - "'Du heuest bij my gedan, also eyn wys konningk to eyner tijd dede, dar van"
    - "wil ik dij eyne mere seggen. Josaphat sprak: 'Sitte, ik wil de mere horen.'\
      \ Do"
    - 'sprak Barlam:'
  - chapter[n=1_17a]:
    - Dat was eyn konningk, de plach arme lude gerne to erene. To eyner tijd vor
    - he vp eynem wagene, de was vorguldet, vnde eme volgede grot ingesinde
    - van fursten vnde van heren, van rydderen vnde van knapen. Do quemen arme
    - lude eme to mote in snoden clederen. Dar sat he van syneme wagene vnde
    - gingk en vntegen vnde erede se vnde vel vppe syne kne vnde stunt vp vnde
    - venk se al vmme vnde kuste se vor eren munt. Dijt vorkarden eme syne
    - fursten vnde heren vnde beden synen broder, dat he en darumme straffen
    - scholde. He dede also vnde straffede en darumme. De konningk wart tornich
    - vnde gengk van eme. Des auendes sande he synen bodel vnde synen basunen
    - blesere vor synes broder hoff. War men de basunen bles, dat was eyn wis
    - teken, dat de man yo moste steruen. Des konninges broder wart sere bedrouet
    - vnde quam vnde vel vor des konynges vote vnde bat gnade. Do sprak de
    - "konningk: 'O du dore, na dem male dat du mynen bodel vnde myne basunere"
    - so sere vruchtest, en scholde ik dan nicht vruchten mynen god vnde syne
    - boden, na dem male dat sin basune to allen tijden vor mynen oren klinget,
    - de my dat kundiget, dat ik yo vor dat jungeste rychte komen schal.' Do gaff
    - he eme sine hulde wedder. Dar na leit he maken veyr scryn. Twe leit he wol
    - vorgulden vnde dede de vul doden knoken. De anderen twe let he buten myt
    - pecke besmeren vnde leyt se don vul goldes vnde durer stene vnde leyt do
    - alle syne fursten vnde alle syne heren komen vnde leit de kesen, welke de
    - besten scryn weren. Do koren se vppe de, de vorguldet weren. Do men se vp
    - dede, do genk dar vt stanck vnde weren vul knoken. Dar na dede men de
    - anderen scryn vp, de weren vul goldes vnde durer steyne. Do sprak de konningk
    - "to en: 'Desse scryn, de butene swart syn vnde eislijk vnde bynnen vol goldes,"
    - pb: 30
    - de syn gelijk den armen luden, de ik erede, de snode cleyder an hadden vnde
    - weren doch bynnen erer sele vul guder werk vnde dogede. Vnde de vorguldenen
    - scryn sint bynnen vul vulnisse. Also sint mannige rijke lude, butene wol
    - gecledet vnde bynnen vol bosheit.' Also erede de konningk de armen lude
    - vnde vorsmade se nicht. Also heuestu gedan vnde heuest my armen man vul
    - eret. Do de jungelingk desse mere hadde gehort, do was eme hir sere leue
    - to vnde bat ene, dat he eme mer wolde seggen. Do hoff he vp vnde began
    - 'eme noch mer to seggen van deme rechten gelouen: wo god hemmel vnde'
    - erden schaup, wo de engel dor eren homot geworpen worden van deme
    - hemmelrike, wo de mynsche in deme paradise bedragen wart vnde dat bot
    - brak vnde vt gedreuen wart. De sunde en mochte nemant beteren. De do
    - geboren worden, de voren alle to der helle, mer wan viffdusent yar. Do
    - yrbarmede sijk godes sone Ihesus Christus vnde quam in desse werlt vnde wart
    - geboren van der reynen maget Sunte Marien vnde let den bitteren dot vor
    - vnse sunde, vnde alle, de an en gelouen, den wert dat ewige rijke to lone.
    - Vnde alle de jenne, de an affgode louen, den wert de ewige vordomnisse. Vnde
    - alle, de des gelouen, dat bilde gode sin, dat sint doren, de sint gelijk eyme
    - 'doreden schutten. Dar van wil ik dij eyne mere seggen:'
  - chapter[n=1_17b]:
    - Dat was eyn schutte, de genck in den wolt vnde venck eyne nachtegalen. God
    - de gaff der nachtegalen eyne stemme, dat se sprak also eyn mynsche vnde
    - "segede to deme schutten: 'Wat helpet dij, dat du my dodest? Du nemachst van"
    - my nicht hebben den buk vul, ik byn cleyne. Lat my vlegen, ik wil dij leren
    - dre stucke, de dij nutte syn.' Deme schutten wunderde sere darumme, dat de
    - vogel sprak alse eyn mynsche vnde louede er, dat he se wolde laten vlegen.
    - "Do sprak se: 'Dat erste stucke ys: du neschalt dar nummer na stan, dat du"
    - 'begripest eyn dingk, dat vnbegripelijk ys. Dat ander ys: Wan du eyn dingk'
    - vorlusest, dat du neyne wijs wedder vinden machst, darumme en schaltu
    - 'dek nicht bedrouen. Dat dridde ys: eyn dingk, dat vngelouelijk ys, des neschaltu'
    - nicht gelouen. Holt desse dre stucke, dat ys dij nutte.' Do let he se vlegen.
    - "Se vloch bouen en in de lucht vnde sprak eme to: 'O du dore, worumme letestu"
    - my vlegen! Ik hebbe in mynem magen eynen eddelen duren steyn, de ys
    - groter dan eyn grot struses ey. Heddestu den, du werest yummer mer rijke.'
    - Do wart jenne sere bedrouet vnde wenede al wares vnde lep er na, wor se hen
    - vloch vnde wolde se yo gripen vnde louede er grote ere, dat se wedder queme
    - "to eme. Do sprak de nachtegale to eme: 'Nu se ik wol, welk eyn recht dore"
    - pb: 31
    - du bist! Wat ik dij geleret hebbe, des en heldestu nicht. Sint ik dij hadde
      geleret,
    - eyn dingk, wat vnbegripelijk were, dar en scholdestu nummer na stan, dat
    - du dat begripen woldest. Nu lopestu dore my na vnde wolt my gripen.
    - Eyn dingk, dat du vorloren heddest vnde nicht wedder krigen kundest, dar
    - ne scholdestu dijk nummer vmme bedrouen. Nu bedrouestu dijk darumme,
    - dat du my vorloren heuest vnde nicht wedderkrigen kanst. Eyn dingk, dat
    - vngelouelijk ys, des enscholdestu nicht gelouen. Nu hefstu des gelouet, dat
      in
    - myneme magen sij eyn steyn, also grot, alse eyn struzes ey, vnde al myn lif
    - "en ys nicht half so grot.' Dar na sprak Badam to deme junckheren: 'Also"
    - dorde syn al de lude, de des menen, dat eyn bom edder eyn steen eyn god
    - sij vnde bedet den an. Du schalt vor ware weten, dat anders neyn god ys, dan
    - vnse here Ihesus Christus.' Dar began he eme to predekene van der wollust
    - "der wedde vnde sprak: 'Suwe der wollust desser werlde volgen wil, dat heft"
    - eynen korten lop. Eres eyn mynsche icht weyt, so kumpt de dod vnde slet en
    - dar nedder. So veret he na desser korten wollust in de ewigen pyne der helle.
    - 'Dar van wil ik dij eyn liknisse seggen:'
  - chapter[n=1_17c]:
    - Dat was eyn man, den yagede eyn vreslijk eynhorn. He lep vore, de eenhorn
    - lep eme na. Do quam he to eyner kulen, dar bouen stunt eyn bom. Dar vel
    - he in de kulen vnde grep den bom, dar bleff he hangene. Dar sach he, dat twe
    - muse, eyn wit vnde eyn swart, gnagen de wortelen des bomes, vppe dat he
    - vallen scholde. Vnde in der kulen vnder eme lach eyn vreslijk drake vnde
    - wachtede syner, oft he velle, dat he ene vrete. Do sach he vppe deme bome eyn
    - weynich honeges. Dar vorgat de dore al syner nod, dar he inne was vnde
    - 'begerde des honges. -- Dijt ys eyn liknisse, de wil ik dij beduden:'
    - Bij der engestliken kulen ys betekent de werlt, de vul angestes ys vnde drofnisse.
    - De bom, de dar vppe steit, dat ys eynes mynschen leuent, de ne mach nummer
    - seker wesen, he en mote angest hebben, dat he valle. De twe muse, de den
    - bom gnagen, dat ys dach vnde nacht, de yo dem mynschen syn leuent
    - kortet van tiden to tijden. De eynhorningk, de den mynschen yaget, dat ys
    - de dot, de yo dem menschen na volghet, wur he henne geyt. De drake dat
    - ys de duuel, de yo dar na steyt, dat he den mynschen vorslinde. Dat honnich
    - vp dem bome, dat ys wollust desser werlde, de mannigen menschen vorlocket
    - to den sunden vnde bringet ene to ualle vnde vorblindet den mynschen also,
    - dat he neynen angest enheft, noch vor den dod, noch vor dem dunel, noch vor
    - gode. Darumme schaltu vlen desse werlt vnde alle wertlike wollust, wente
    - pb: 32
    - dijk de dot yaget vnde de duuel to allen tiden laget. Du neschalt dij nicht
    - verlaten vppe wertlike dingk vnde vppe wertlike frunde vnde vpp wertlilke
    - haue, wente de vortiget dyner in dynen grotesten noden, vnde gude werk de
    - 'stan bij dij, wan du er behouest. Hijr van wil ik dij seggen eyne liknisse:'
  - chapter[n=1_17d]:
    - Dat was eyn man, de hadde dre frunt. Den eynen hadde he leuere dan sijk
    - suluen, den anderen hadde he leff also sijk suluen, den drydden hadde he cleyne
    - leff. De man wart beseghet to deme konninge. De konningk leit ene soken
    - vnde wolde en laten hengen. Do lep de man to synem alder leuesten frunde
    - "vnde bat hulpe. He sprak wedder to eme: 'Ik hebbe andere frunt, de noch bij"
    - my bliuen. Ga du, dar du vordenet heuest. Ik geue dij wol wat lenewandes,
    - dar mede men dij bewynden mach, wan du dot bist.' He lep vort to syneme
    - "anderen frunde vnde sochte hulpe. He sprak: 'Ik en byn nicht leddych, ik en"
    - mach my myt dynen saken nicht beweren. Ik do wol eyn dingk, wan men dij
    - to deme dode bringet, so wil ik dij volgen bitte vor de porten vnde keren dan
    - wedder vnde seen, wes ik bedarff.' De man de wart bedrouet vnde quam to
    - syme drydden frunde, deme he cleyne leue bewiset hadde, vnde nedorste syne
    - "ogen nicht vpboren vor em vnde sprak: 'O leue frunt, ik hebbe dij cleyne"
    - leue bewiset, nochtan soke yk gnade to dij in mynen noden.' Dar quam jenne
    - "vnde vntfengk ene vroliken vnde sprak: 'Wes wilkome, myn herte leue frunt!"
    - De fruntschup, de du my bewyset heuest, se sij, wu cleyne dat se sij, ik en
      wil
    - er nummer vorgeten.' Dar genck he myt eme vor den konnigk vnde bat vor
    - 'ene vnde halp eme des lyues. Dijt ys eyn liknisse, de wil ik dij beduden:'
    - Den ersten frunt, den mannich mynsche leuer heuet dan sijk suluen, dat ys
    - wertlijk gud, dar mannich mynsche syn liff vmme waget, mannich mynsche
    - syne sele, mannich mynsche liff vnde sele. Desse frunt engift eynem mynschen
    - in syner lesten nod nicht wan kumme also vele lenewandes, dar men ene
    - mede bewinden mach, wan he dot ys. De anderen frunt, dat sind wiff vnde
    - kindere vnde mage, de volgen eme bitte to deme graue, darna vorgeten
    - se syner vil drade. De drydde frunt, dat synt allmyssen vnde andere gude
    - werk, de komen enem mynschen to hulpe in synner nod vnde biddet vnsen
    - heren god vor den mynschen. Darumme enschaltu neine alto grote leue hebben
    - to wertliker haue vnde to wertliken frunden, der du yo vortigen most. Werp
    - dyne leue altomale an vnsen heren god vnde bewise dat myt dynen almissen
    - pb: 33
    - vnde myt anderen guden werken, dat du en bouen alle dingk leiff hebbest.
    - Vnde samne vele guder werk vnde sende de vore hen to jenneme leuende, dar
    - du yo hene varen most. Io du mer vor sendest, yo du mer vindest. Dar van
    - 'will ik dij eyn cleyne seggen:'
  - chapter[n=1_17e]:
    - Dat was eyn grot stad, dar was eyn wonheit, dat se alle yar koren eynen
    - vromeden man, den makeden se to konninge. De mochte dan don, wat he
    - wolde. Wan he mende, dat he sere vaste sete, so nemen se en vnde togen en
    - naket vt der stad vnde leten en naket voren in dat mer vp eyn beuloten lant,
    - dar moste he hunger steruen. To eyner tijd quam dar eyn konningk, deme wart
    - dijt to wetene. De sande vore suluer vnde golt vnde al des he behouede. Dar
    - na, do sin tijd quam, dat he dar gesant wart, do vant he dar aller eren genoch.
    - 'Dat is eyn liknisse, de wil ik juw beduden:'
    - Bij der stad ys betekent desse werlt. De wile dat eyn mynsche hijr ys, so mach
    - he vore senden gude werk to jenneme leuende. We dar vele sendet, de vindet
    - dar vele. We dar cleyne sendet, de vindet dar cleyne. We dar nicht en sendet,
    - de en vindet dar nicht.
    - "Do antworde de jungelingk Barlamme vnde sprak: 'Leue meister, god danke"
    - dij dyner lere. Ik bidde dij dorch god, dat du my dopest, vnde nem my myt
    - dij. Ik wil vortigen mynes vader vnde alle mynes gudes, vnde wil dek volgen,
    - vppe dat ik kome to deme ewigen leuende.' Do antworde de hilge man Barlam
    - "vnde sprak: 'Du wolt don, alse eyn ryke konninges sone dede. Dar van wil ik"
    - 'dij eyn bilde seggen:'
  - chapter[n=1_17f]:
    - Dat was eyn ryke jungelingk, deme wolde syn vader eyn rike wiff geuen.
    - De jungelingk ret to eyner tijd dor eyn dorp. Dar sach he eyne arme junckfruwen
    - stan vnde arbeiden vnde sprak doch ere bedeken vnde dankede vnseme
    - "leuen heren vmme alle syne gnade. Do sprak he to er: 'Segge my, wurumme"
    - dankestu gode so sere, na dem male dat he deck nicht grot gud vorlenet heuet.
    - Du dankest gode mer wan mannich mynsche, de sere grot gud van gode
    - "entfangen heuet.' Do antwordede eme de junckfruwe vnde sprak: 'Likerwis"
    - also eyn cleyne arcedie helpet bewilen eynem mynschen, dat eme wert grot
    - suntheit, also helpet dem mynschen, deme eyn cleyne gaue wol to dancke ys,
    - dat eme dar na god grote gaue gift. Dat en ys nicht cleyne, dat ick van gode
    - vatfangen hebbe. He heuet mek gebildet na sijk suluen. He heuet my vorlenet
    - synne vnde witte. He heuet my geladen to syme ewigen rijke. He heuet
    - my geopenet de porten des hemmelrikes. Darumme schal ik ene billiken louen
    - vnde benedien.' Do de jungelingk dat horde, dat de junckfruwe so wijs was,
    - pb: 34
    - do gingk he vnde bat eren vader, dat he se eme wolde geuen to eyner husfruwen.
    - "De vader sprak: 'Gij sint rijke vnde ek byn arm, dat en voget juw nicht, dat"
    - gij myne dochter nemen. Vnde ik byn eyn olt man vnde en hebbe anders neyn
    - "kint, darumme en wil ik er nicht vnberen.' De junckhere sprak: 'Geuet se my,"
    - ik wil hijr myt er bliuen in juweme huß vnde wil al myner frunde vortigen.'
    - Also dede he vnde nam de junckfruwen vnde bleff al dar vnde vortech synes
    - vader vnde syner moder vnde synes landes. Do de jungelingk dar lange hadde
    - gewesen, do en de gude man wol vorsocht hadde, do ledde he en in syne
    - kameren vnde wisede eme eynen groten schat van suluere vnde van golde vnde
    - gauen eme alto male.
    - "Do sprak Josaphat to Barlamme: 'Desse mere kumpt my wol euene. Ik wil"
    - vortigen mynes vader vnde mynes gudes dorch godes willen, de mek gheschapen
    - heuet vnde na sik gebildet heuet vnde wil eme yummer dancken vnde louen
    - vnde benedien vmme alle syne gaue, de he my vorlenet heuet vnde wil myt
    - "dij varen in de wostenie.' Do sprak Barlam: 'To dessem male en machstu"
    - nicht myt my wanderen. Hir na, su wan god wil, so schaltu my wol vinden.'
    - Dar dofte he ene. Do nam he orloff van eme. Do begunden se beyde to wenen
    - vnde vmme beuengen sijk myt armen vnde kusten sijk. Also scheide Barlam
    - van em, vnde Josaphat wart bedrouet vnde en wart nummer mer vro. Deme
    - vader wart dijt to wetene, dat Barlam dar gewesen hadde vnde ene gedoft
    - hadde vnde wart des sere bedrouet vnde genck to rade, wo he ene mochte
    - wedder umme don, dat he van deme cristenen louen lete. Do sprak ein knape
    - "to deme konninge: 'Ik bekenne eyne, de ys Barlam sere gelijk, den wil wij to"
    - eme senden. De schal spreken, dat he Barlam sij vnde dat he eme vnrechte
    - "geleret hebbe.' Do yenne to em quam, do sprak Yosaphat to eme: 'Segge my,"
    - "bistu Barlam ?' 'Ja,' sprak he, 'ik bin Barlam.' Do sprak Josaphat: 'Du weist"
    - wol, wu du my geleret hefst. Sprekestu my icht anders to, ik wil dij dore
    - steken myt eyme swerde, dat du neines koninges kind mer bedrugest.' Do
    - wart de yenne vorueret vnde en dorste nicht spreken wedder den cristenen
    - louen. Do predekede eme Josaphat also lange vore, dat he ock cristen wart.
    - 'Do de vader dat horde, do genk he auer to rade. Do sprak eyn ratgeuer:'
    - "'Konningk, du en machst ene nummer vmme don wen myt schonen fruwen"
    - vnde junckfruwen. De bedregen eynen man, dat he dat kumme bewaren
    - 'mach. Dar van wil ek dij eyn bispel seggen:'
  - chapter[n=1_17g]:
    - pb: 35
    - Dat was eyn konnigk, deme wart eyn junck sone geboren. De leyt meistere
    - halen vnde vragede, wat deme kinde geschen scholde. Se spreken so, were dat
    - also, dat dat kynt bynnen teyn yaren ummer sunnen seghe edder manen, so
    - moste id blint werden. Do leit de vader dat kynt besluten vnder der erden in
    - eyneme dusteren huß, dat yd neyn licht mochte seen. Do de teyn jar
    - vmme quemen, do leit he synen sone hir vore bringen in dat lichte. Do sach he
    - vele dinges, des he nu geseen hadde. Do en wiste he nicht, wo he eyn yowelijk
    - dingk nomen scholde. Do leit de vader vor ene bringen alderhande creature
    - "vnde berichtede em, wu he se nomen scholde vnde sprak also: 'Dat het eyn"
    - pert, dat eyn kou, dat eyn osse; dat het eyn hane, dat eyn henne.' Also nomede
    - he eme alderhande dingk. Do quemen dar ok fruwen gande. Do segede jenne
    - "jungelingk: 'Wo het dat?' Do stont dar eyn gemmelijk man, de sprak: 'Dat"
    - syn duuele, de de lude plegen to bedregene.' Dar na, do he alle dingk wol
    - "hadde seen, do sogede de vader: 'Sone, wat behaget dij best mang alle dessen"
    - "dingen, dat wil ek dij geuen.' Do sprak de jungelingk: 'Mang alle den dingen,"
    - de ik hir geseen hebbe, so enbehaget my nicht so wol, so de duuele, de den
    - man plegen to bedregene. Myt den so lustet my wol to wesene.
    - Do Yosaphates vader dat horde, do leit he ene besluten myt twen schonen
    - fruwen vnde bot en, dat se en scholden theen to sunde. Dar lacheden eme de
    - fruwen to van butene, vnde de bosen geyste bekorden ene van bynnene also
    - sere, dat he neyne wege en wiste. Dar vel he in syn beth vnde bat vnsen leuen
    - heren, dat he eme to hulpe wolde komen in der groten bekoringe. Dar gaff
    - eme vnse leue here syne gnade, dat alle de bekoringe vorgink. Do nam he alle
    - de junckfruwen van eme vnde leit eyne schone junckfruwen allene myt eme
    - "dar inne. De beghan eme to to lachene vnde sprak: 'Wor vmme en wultu"
    - neyne fruwen nemen, na dem male, dat de hilgen patriarchen hadden husfruwen,
    - vnde Sunte Peter hadde eyne husfruwen. De echte is hillich, du machst
    - gode wol denen in deme echte. Nym my to wiue, so en iset neyn sunde.'
    - "Do sprak Yosaphat: 'Dat echte ys hillich, eyn mynsche mot wol eyn echte"
    - vntfan, de des nicht volouet heuet. Auer su we gode gelouet heuet synen
    - "magetdom, de en mot des nicht don.' Do sprak de junckfruwe: 'Gij cristenen"
    - lude gij segget also, dat sij eyn grot vraude gode vnde alle synen engelen,
      war
    - eyn sundich mynsche bekart wert. Slap du bij my eyne nacht, so wil ik my
    - bekeren vnde vntfan de dope, so makestu gode eyne vraude vnde alle synen
    - engelen. Darumme so wert dij grot lon.' Do se desser rede so vele makede
    - pb: 36
    - vnde nicht aff en leit, do beghan eme syn mot to wandelne vnde dachte
    - mannigerhande danken vnde sach de junckfruwen an, wente se was sere schone,
    - vnde beghan ere ichteswat to to lachene. Do was Sathanas dar bij vnde prouede
    - "dijt vnde segede to syme kumpane: 'Se gij dijt wol, dat eyn wiff mer kan, wen"
    - wij alle kunnen. Tredet nu alle to, wij willet eme vort helpen, des ys nu tijd.'
    - Dar quemen de ouelen geyste vp eyne syden, de junckfruwe vpde anderen
    - sijden vnde bekorden en so sere, dat he neyne wege ne wiste. Do beghan he to
    - weynen bitterliken sere vnde vel an syn beth. In deme bede wart he vntslapen.
    - Do duchte eme, dat he were vp eyner schonen wische, de was altomale bewassen
    - myt rosen vnde myt Iylien vnde myt mannigerhande blomen. Dar
    - stunden bome myt mannigerhande vrucht, de wunderlijk weren an to
    - seende. Dat was so edele roke, dat he des gelijk nu er hadde geseen. Dar stunden
    - guldene stole vnde guldene bedde, de weren schone getziret. Dar bij vloten
    - lustlike reuere. Dar na quam he in eyne stad, de was to male van golde vnde
    - van duren steynen, de was dusenstunt clarer dan de sunne. Dar sach he vele
    - erliker ridderschap, de sungen dar vroliken, so dat dat neyn tunge vul spreken
    - mochte. Do wart eme geseget, dat dat were de stad, dar alle gude cristene lude
    - komen scholden. Do bat he, dat he dar moste bliuen. Do spreken se so,
    - suwe dar komen scholde, de moste dar komen myt guden werken vnde myt
    - grotem arbeide vnde myt mannigerhande bekoringe vnde myt bedrofnisse.
    - Dar na wart he gebracht vor de helle. Dar sach he mannigerhande pyne. Do
    - segeden se eme, dat dar in mosten varen alle sundere vnde sunderynnen, de
    - scholden dar yummer mer ewichliken bernen. Dar na wart he vntwaket,
    - do vorgenk em all syn bekoringe, de he hadde to der junckfruwen. Do leyt
    - de vader en bewerden vnde gaff eme syn rijke halff. Dar buwede he kerken
    - vnde vorstorede al de affgode vnde predekede synem vader also lange vore,
    - dat he ock cristen wart. Dar na starff Yosaphates vader. Do vortech de sone
    - alle synes gudes vnde genk in gene wostenie vnde wolde synen meyster soken,
    - Barlam. Dar quam eme de ouele geist vntegen gane myt mannigerhande
    - 'wijs: bewile eynes lauwen gelijk, bewile eynes beren gelijk vnde brymmede'
    - vresliken, bewile myt eyneme baren swerde. So rep he yo god an, dat he em
    - to hulpe quam. Also ghenck he twe jar bister in deme wolde. To lest quam he
    - vor eyne steynkulen, dar vant he synen meister inne. De vntfengk ene myt
    - groten vrauden vnde vel ome vmme synen hals vnde kuste ene vor synen
    - munt, vnde se weyneden van leue beide. Dar was he in der wostenige viff
    - vnde drittich jar in eyme strengen leuene, bitte dat syn meister starff, den
    - begroff he. Dar na, do he starff, do wart he begrauen bij syneme meystere.
    - Aldus heuet de hilge here Sunte Josaphat god leff gehad vnde leff gewunnen
    - pb: 37
    - bouen alle dingk. Darumme heft eme god gegeuen dat ewige ryke. Dat vns
    - dat allen mote geschen, des helpe vns de vader vnde de sone vnde de vil hilge
    - geyst.
    - Kynt leue, du schalt dat erste bod goddes gerne holden. Suwe dat erste bot
    - nicht ne helt, deme nehelpen alle de anderen bot nicht. Suwelk mynsche, de
    - ntynen rechten gelouen heft, deme nehelpen alle syne guden werk nicht. Suwe
    - dijt erste bot brikt, de vortornet gode sere.
  - chapter[n=1_18]:
    - Dat geschach to eyner tijd, dat men de cristenen lude dar to dwanck, dat se
    - affgode scholden anbeden. Do was eyn bisschup, de genk to van angeste vnde
    - offerde den affgoden. Dat ruwede eme sere vnde genk in de wostenie vnde
    - was dar inne seuentich jar in eme strengen leuende. Dar stunt eyn palm
    - bom, dar van ath he, dar bij was eyn born, dar van dranck he vnde hadde eyne
    - snode hutten, dar vnder lach he. Dar na ouer seuentich jaren do scholde eyn
    - monnik wanderen in der wostenie vnde quam dar jenne wonede vnde vragede,
    - "we he were vnde wat he dar dede. Do sprak he: 'Hijr gha ik myne bote vor"
    - "myne sunde'. Do vragede he, wat syne sunde weren. Do sprak he: 'Ik wart"
    - dar to gedwungen, dat ik affgode anbeden scholde. Do genk ik van angeste
    - vnde offerde den affgoden. Do vur ik hijr in de wostenie vnde wolde de sunde
    - beteren vnde hebbe hijr nu gewesen seuentich jar. Nu alder erst heuet my god
    - de sunde vorgeuen. Nu schal ik steruen.' Do began he to beden vnde syn
    - antlat wart also eyn vur gestalt. Do wart de monnik vorueret, vnde desse de
    - trostede ene, dat he neyne vare scholde hebben, vnde bat en, dat he en begrauen
    - wolde. Also gaff he synen geyst vp. Do he ene begrauen hadde, to hant vel
    - syn hutte nedder, vnde de palm bom wart dorre, vnde de born wart druge.
    - Kint leue, hijr na machstu prouen, wu grot sunde dat ys, dat men dat erste
    - bod nicht holt na godes willen.
    - part: 2
    - pb: 38
    - Vader leue, yk bidde juw dorch vnsen heren god, leret my, welk ys dat andere
    - bot. Kynt leue, ik wil dat gerne leren dij, vppe dat du god biddest vor my.
    - 'Dat andere bot ys dijt: Non assumes nomen dei tui inanum. Mynsche, du ne'
    - schalt den namen dynes godes nicht vorgeues nemen an dynen munt noch
    - 'vnnutliken. Dijt schaltu vornemen mannigerhande wijs: Mynsche, du ne'
    - schalt dynen munt nicht dar to wenen, dat he vnnutliken swere bij vnseme
    - heren gode, bij der martelie godes, bij deme dode godes, bij deme lychamme godes,
    - bij deme blode edder des gelijk. Dat ys vnseme leuen heren torne. Dar van
    - 'wil ik dij eyn bilde seggen:'
  - chapter[n=2_1]:
    - Dat was eyn rydder, de hadde synen munt dar to gewenet, dat he gerne plach
    - to swerne vnde swor yo biden ogen godes. Dat gescha, dat he sat vnde spelde
    - vppe deme worptafele vnde swor, alse he vore wone was, bij den ogen godes.
    - 'Seit, wat geschach dar: Dar vellen eme syne ogen beide vt syme houede vnde'
    - vellen vor eme vp dat bret vnde blef blint alle syne leuedage. -- Kynt leue,
      lat dij dijt
    - eyn lere wesen, vnde en wene dynen munt nicht to vnnutten eyden.
    - Kynt leue, du en schalt nicht vnrechte sweren vp de hilgen, wente yd ys sere
    - varlik der sele. Wenne du twe vingere legest vp de hilgen, so geuestu beide
    - lijff vnde sele deme sichtigen duuele. Dat du dre vingere letest nedder hangen
    - in der hant, dat meynet also vele, dat du werst gesundert vt der hilgen dreualdicheit,
    - dat ys van dem vader vnde van deme sone vnde van deme hilgen
    - 'geiste. Kynt leue, hijr van wil ik dij eyn bilde seggen:'
  - chapter[n=2_2]:
    - Dat weren twe junckfruwen, den was erue angeuallen van eren elderen. Do
    - quam ere broder vnde wolde en vnrechte don an ereme rechten erue.
    - Dar quemen se vor gerichte. Yd quam dar to, dat jenne scholde sweren. Do
    - he de hende vppe de hilgen legede vnde vnrechte swor, do barst he mydden
    - vntwey vnde vel nedder vnde was dot. Dar was liff vnde sele vorloren. Noch
    - 'wil ik dij eyn seggen:'
  - chapter[n=2_3]:
    - pb: 39
    - Dat was eyn deken, de hadde syme brodere gedan van des stichtes gude
    - twintich mark. De deken starff. De domheren maneden den broder vmme
    - dat gud. He vorsokos. Se dreuen ene to eyden, he swor eynen meynen eyd
    - vnde gingk to huß. Do he halff wech to hus quam, do bleff he stane vnde en
    - mochte eynen vot nergen ghan. Darto ware he stum vnde nekunde eyn wort
    - nicht spreken. Do gengk he to synen heren vnde bekande synes brokes vnde
    - louede vnsem leuen heren, dat he de schult gerne gelden wolde vnde en
    - wolde nummer vnrechte sweren. Do wart he sprekene vnde gande.
    - Kynt leue, du en schalt neynen losen eyth sweren myt neynerleye valscher list,
    - wente god nemet den eyd also, alse yenne mynsche, deme du swerest. Vnde
    - alsodane listige eyde dat synt meyn eyde, de vordomet de sele. Dar van wil
    - 'ik dij eyn bilde seggen:'
  - chapter[n=2_4]:
    - Dat was eyn cristen man, de quam to eyme ioden vnde wolde gut van eme
    - borgen. Do vragede he den joden, ofte he wolde Sunte Nicolause to borgen
    - hebben. De yode sprak, eme genogede wol an Sunte Nicolao. He dede eme
    - dat gut. Dar na, do sin tijd quam, do mande he en. He sprak, he hedde eme
    - vorgulden. Se quemen vor dat gerichte, de cristene scholde deme yoden
    - sweren. Do hadde he eynen staff gemaket, de was bynnen hol vnde was vul
    - goldes gegoten. Den staff dede he dem joden to holdene also lange, bit he
    - gesworen hadde. Dar swor he vp de hilgen, dat he em mer geuen hadde, wan
    - he eme schuldich was. Do he gesworen hadde, do nam he den staff wedder
    - vnde vor to huß. Do he vp deme wege vur, do vntslep he vnde vel van deme
    - wagene vnde de wagen trad en to dode, vnde de staff brak mydden vntwey
    - vnde dat gole vel vt. Dar ware de valsheit openbar. Dar was beyde lijff vnde
    - sele vorloren, en hedde Sunte Nicolaus eme nicht sunderliken gehulpen. Do
    - de lude de warheit segen, do segeden se yd deme yoden, dat he dat golt scholde
    - "nemen. De yode sprak: 'Ys dat also, dat Sunte Nycolaus desseme dat leuent"
    - wedder gift, so wil ik de dope vntfan, vnde he schal my myne schult gelden.'
    - Dat geschach. De dode wart leuendich, vnde de jode wart cristen, vnde alle,
    - de dat vornemen, de endorsten neyne listlike eyde mer sweren. -- Kynt leue,
    - dijt lat dij eyn lere wesen vnde beware dij vor alsulken eyden.
    - Kynt leue, du en schalt neynen bosen eyt sweren, den du nicht holden machst.
    - Swerestu, wat boses to donde, des en schaltu nicht holden, vnde edder du
    - pb: 40
    - swerest, dat du eynen mynschen slan woldest edder doden edder nummer
    - nicht gudes don, den eyt schaltu nicht holden. Auer du schalt dyne bote
    - darumme entfan, dat du so gesworen heuest. Suwe sogedane eyde holden
    - 'wolde, de dede grote sunde. Dar van wil ik dij eyn bilde seggen:'
  - chapter[n=2_5]:
    - Konningk Herodes nam synem brodere syn wiff. Darumme straffede en Sunte
    - Johannes Baptista. Do leit he en leggen in den kerkenere. To eyner tijd hadde
    - he eyne grote blitschap. Do quam der fruwen dochter vnde spelede vor den
    - "gesten. Do sprak de konningk to er: 'Bidde, wat du wult, dat wil ik dij geuen,"
    - vnde bedestu my vmme myn koningkrike halff,' vnde swor, dat he er dat don
    - wolde. Do gink de dochter vnde vragede de moder, wat se bidden scholde.
    - "Do sprak de moder: 'Du schalt bidden, dat men dij geue Sunte Johannes"
    - Baptisten houet in eyme vate.' Dar genk se to Herodes vnde bat vmme Sunte
    - Johannes houet. Do en wolde he synen eyd nicht breken vnde leit eme dat
    - houet affslan. De eyd was bosliken sworen vnde basliken geleystet. Kint
    - leue, vor sogedanen eyden schaltu dijk bewaren.
    - Kynt leue, du en schalt neynen mynschen laten meyneyt sweren, offt du dat
    - bewaren machst. Ys dat also, dat sik eyn mynsche to den hilgen budet vnde
    - wil vnrecht sweren, lat eme den eyt dorch god, vppe dat god dij alle dynen
    - broke leite. Bistu so bose vnde so hart, dat du en lest vnrechte sweren, du
      deist
    - 'gode torne. Dar van wil ik dij eyn bilde seggen:'
  - chapter[n=2_6]:
    - Dat was eyn man, deme was eyn ander schuldich. De vorsokes eme. He dreff
    - en to den hilgen vnde leit ene vnrechte sweren. Des nachtes wart he geuoret
    - "vor godes richte. Do sprak vnse leue here to eme: 'Worumme letestu den man"
    - "vnrechte sweren?' He sprak: 'Leue here, he vorsok my mynes gudes.' Do"
    - "sprak vnse here: 'Dat were beter, dat du din gud vorlorest, wan dat he syn"
    - sele vorloren hat.' Do bot vnse here, dat men ene geiselen scholde. Dar wart
    - he so sere geslagen, dat he rep luder stemme vp dem bedde, dar he lach, dat
      de
    - lude tolepen vnde vrageden, wat eme were. 'O we,' sprak he, 'ik byn so sere
    - geslagen vmme den meynen eyt, den ik sweren leit.' Dar was eme syn licharn
    - al toslagen. -- Kynt leue, lat dij dijt eyn lere wesen, vnde en lat neymande
    - vnrechten eyt sweren.
    - Kynt leue, wultu dat andere bod wol holden, so en schaltu gode neyne louede
    - louen, du en willest se em holden. Dat ys vil betere, dat du nicht enlouest,
      wan
    - 'dat du louest vnde nicht enholdest. Dar van wil ik dij eyn bilde seggen:'
  - chapter[n=2_7]:
    - pb: 41
    - Dat was eyn ridder, de louede sijk ouer mer. Dar na leit he dat slipen van tiden
    - to tijden bijt he starff. Do was dar eyn hillich fruwe, der wart syn pyne
    - openbar. Se sach, dat en de ouelen geiste breden in eyme groten vure alle den
    - langen dach, wente yd quam in de nacht, so leten se en ghan. So ghingk
    - he alle de gantzen nacht vppe synen voten hen ouer mer. So en mochte he
    - dorch der nacht willen mate vere ghan. Des morgens nemen se en auer vnde
    - worpen ene in dat vur vnde breden en den dach ouer wente des auendes
    - so brochten se ene vppe de stede, dar se en genomen hadden. So genk he auer
    - vorbat sine bedeuart, vnde des morgens so worpen se en auer in dat vur,
    - vnde des auendes genk he auer vorbat. Desse pyne moste he liden also lange,
    - bitte dat he syne bedeuart lestede. -- Kint leue, lat dijk dijt eyn lere syn,
      vnde
    - 'proue, wat du louest, dat du dat holdest. Dar van wil ik dij eyn ander seggen:'
  - chapter[n=2_8]:
    - Dat was eyn pape, de hadde eyn bister leuent. Do quam eyn broder, de was
    - syn frunt, vnde de manede ene, dat he sijk bedachte vnde sijk bekarde. Dar
    - louede he gode, dat he sijk bekeren wolde, vnde he endede des nicht. Do
    - he dijt lange vorgetogen hadde, do wart he sek. Do sande he na jeneme brodere.
    - De quam vnde hopede, dat he sijk wolde begeuen vnde syne louede leisten.
    - "Do rep jenne luder stemme: 'O we, leue vader myn, biddet vor my. Hijr"
    - stan twey swarte beren, de willen my vreten.' Do vel de broder myt syme
    - "gesellen vpp ere kne vnde beden vor en. Do sprak jenne: 'Juwe bet heft my"
    - "geloset.' Do sprak de broder: 'Frunt myn, wultu dyne louede noch icht leisten?'"
    - "He ne woldes nicht don. Darna beghan he auer to ropen: 'O we, hijr kumpt"
    - eyn grot vur, dat wil my vorbernen. Biddet god vor my!' Do beden se auer
    - vor en vnde he wart des vures loß. Do vormaneden se en auer syner louede.
    - He enwolder auer nicht lesten. Do quam he van sijk suluen vnde lach, alse
    - he dod were vnde wart gebracht vor dat richte. Do quam he wedder, do he
    - "hadde vor gerichte gewesen, vnde rep: 'O we, hijr komet twene duuele, de"
    - bringet eyne gloyendige pannen, dar jnne willen se my braden. Seit, nu werpen
    - se my dar in!' Dar mede gaff he synen ende vp. -- Kynt leue, lat dij dijt eyn
    - 'lere syn. Noch wil ik dij eyn ander seggen:'
  - chapter[n=2_9]:
    - Dat was eyn gud man, de hadde eyne bederue fruwen. De deden beyde eyne
    - louede, dat se ere kusheit wolden halden. Dar na geschach dat, dat de man de
    - pb: 42
    - louede brak tegen der bederuen fruwen willen. Do wart se vnduldich vnde
    - "sprak: 'De duuel hebbe de vrucht, de my hijr getelet wert.' Do de tijd quarn,"
    - do wart er eyn sone. Do he twelff jar alt wart, do quam de vient to der fruwen
    - "vnde sprak: 'Gift my wedder myn kint, dat myn ys. Berede dijk dar to, ouer"
    - dre jar, so wil ik dat hebben.' De fruwe de wart van herten sere bedrouet.
    - Wan se dat kint ansach, so beghan se to weynen. Dat begunde dat kint to
    - merkene vnde vragede se dicke, worumme dat dat were. Se en woldes eme
    - nicht seggen. De sone en leit nicht aff, he woldet yummer weten. Do segede se
    - em alle sake. He makede sijk vp vnde leip hen to dem pauwese vnde clagede
    - eme syne nod. De pauwes gaff eme synen breff vnde sande en to deme bisschuppe
    - to Iherusalem. De bisschup sande ene vort to eme hilgen eynsedelinge.
    - "Do he den breff ansach, do sprak he: 'Dijt sint sware mere. Wij moten vnse"
    - leuen fruwen Sunte Marien anropen, dat se dij to hulpe kome.' Do de dach
    - quam, alse he dat kint wolde hebben, do beredde sijk de hilge man vnde
    - sangk mysse vnde satte dat kint twisschen sijk vnde dat altar vnde bat vnse
    - leuen fruwen, dat se deme kinde to hulpe queme. Do dat stilnisse gedan wart
    - vnde to deme Pater noster gekomen was, do quam de vient vnde nam dat
    - kint vnde vordet enwech. Do quam vnse leue fruwe vnde namet ome wedder.
    - "Do he sprak: 'Pax domini sit semper vobiscum,' do stunt dat kint bij eme vnde"
    - "sprak: 'Et cum spiritu tuo.' Do desse misse vte was, do vragede he, wo eme"
    - geschen were. He segede, dat en de vient hedde geuoret to der helle. 'Do
    - quam vnse leue fruwe vnde nam my eme wedder.' Do sande he dat kint
    - wedder to syner moder. -- Kynt leue, dijt schal dij en lere sin, vnde su, wat
      du
    - louest.
    - Kynt leue, wultu dijt ander bot holden, so ne schaltu gode noch synen hilgen
    - nicht beschympen noch bespotten, wente myt den hilgen ys bose spotten.
    - 'Dar van wil ik dij eyn bilde seggen:'
  - chapter[n=2_10]:
    - Dat red eyn prester ouer dat velt vnde vorde den hilgen licham godes to
    - eyneme seken. Do quemen dar twe gesellen ghan. De eyne sprak to deme
    - "anderen: 'Dessem papen wil wij dat pert nemen. Ik wil mik seik maken, du"
    - schalt en bidden, dat he kome vnde hore my de bicht vnde geue my godes
    - licham. De wile dat ik bichte, so schaltu dat pert hen ryden.' Dat geschach.
    - He legede sijk nedder, sin geselle bat den prester, dat he eme de bicht horen
    - wolde vnde geuen em godes licham. De prester sprak, he woldet gerne don.
    - Do de prester to yenneme quam, do was he dot. He wende, dat he
    - vnsen heren mochte gecken, vnde wart suluen gegecket. Noch wil ik di
    - 'eyn ander seggen:'
  - chapter[n=2_11]:
    - pb: 43
    - Dat weren twe brodere, de eyne hette Julius, de andere Julianus, de buweden
    - eyne kerken. Do hadde de keyser enboden, we dar vore hen rede, vore edder
    - genge, de scholde en helpen eyne stunde arbeiden vnde boren to godes denste.
    - "Do quemen dar lude varen myt eyner karen. Do sprak de eyne: 'Desse lude"
    - werden vns vp haldene, dat wij en helpen. Wij willen vnser eynen leggen
    - 'vppe de karen vnde spreken: Wij voren eynen doden, wij en mogen nicht'
    - "togeren.' Do se dar quemen, do spreken jenne: 'Leuen brodere, dot dat dorch"
    - "god, vnde helpet vns eyn cleyne boren.' Se spreken: 'Wij en mogen nicht"
    - "togeren, wente wij voren hijr eynen doden.' Do sprak Sunte Julius: 'Leuen"
    - kindere, enschympet nicht myt vnseme heren gode. Warumme spreke gij dat
    - "vnde spreket vnrechte?' Se spreken: 'Werliken, wij voren eynen doden.' Do"
    - "sprak he: 'Juw gesche na juwen worden.' Se voren vorder. Do se van en"
    - "quemen, do spreken se to yenneme, de dar vppe der karen lach: 'stant vp,"
    - du heuest nu lange noch dot gewesen.' He lach all stille. Dar na, ouer eyne
    - "wile, spreken se auer: 'Sta vp, wu lange wultu de hilgen gecken.' He lach yo"
    - stille. Do se to segen, do was he dot. -- Kint leue, dat lat dij eyn lere wesen
      vnde
    - schympe myt vnseme heren gode nicht.
    - Kynt leue, du en schalt ock nicht de hilgen beschimpen. De hilgen, de
    - god geeret heft, de schaltu ock eren vnde en schalt vppe se nicht schimpen,
    - 'wente dat plecht god gerne to wrekene. Dar van wil ik dij eyn bilde seggen:'
  - chapter[n=2_12]:
    - Do de hilge here Sunte Franciscus erhauen was, do sat eyn rydder vnde beschimpede
    - syne tekene, de man van eme predekede. To eyner tijd sat he vnde
    - "spelede myt den worpelen vnde sprak: 'Is dat also, dat Franciscus hillich ys,"
    - so schollen hijr achteyn ogen vallen', vnde warp de worpele vp dat bred. Dar
    - vellen vppe jewelkem worpele sees ogen. Do warp he noch eyns. Dar vellen
    - auer ses ogen vp eynen jewelken worpele. Also warp he to seuen malen vnde
    - "vellen ses ogen vppe jewelkem worpele. Do sprak de arme dore aldus: 'Is dat"
    - also, dat Franciscus hillich ys, sone mote ik nummer den dach vorleuen.' Des
    - suluen dages wart he myt eyneme swerde dorch steken. Noch wil ik dij eyn
    - 'ander seggen:'
  - chapter[n=2_13]:
    - Dat was eyn dobelere, de sad to eyner tijd vnde spelede vnde vorlos syn gud.
    - Do beghan he to schympen vp vnsen heren god, wurumme he eme neyn gud
    - pb: 44
    - gelucke geue, vnde vlokede vnde sprak bose wort. Dat vordroch vnse leue
    - here duldichliken. Darna beghan jenne to schympene vp vnse leuen fruwen
    - vnde sprak bose wort, wurumme se eme neyn lucke engeue. Do quam godes
    - "stemme vnde sprak aldus: 'Du heffst my vele schimpes geboden, dat hebbe ik"
    - duldichliken vordragen. Nu genoget dij dar nicht an, du en wolt ock myner
    - leuen moder schymp beden, des en mach ik nicht vordragen.' In der suluen
    - stunde starff de jenne des gheyen dodes. -- Kint leue, darumme neschaltu nicht
    - schympen vp vnse leuen fruwen vnde vppe godes hilgen.
  - chapter[n=2_14]:
    - In der predeker orden dar was eyn broder, de hette Broder Peter. Deme
    - beuoil de pawes, dat he predeken scholde wedder de vngelouigen heyden vnde
    - de kettere sint geheten. Do he dat bot vullenbringen wolde, do wart he gemarteret
    - dorch den rechten gelouen. Dar na dede he vele tekene. Do sat eyn
    - man ouer der taflen vnde ath vnde beghan to schimpene vppe syne tekene
    - "vnde sprak aldus: 'Is de Peter hillich, so geue god, dat yk dessen bete nummer"
    - in bringen mote.' Do bleff eme de bette in dem munde stekene vnde nekunde
    - en noch vt noch in bringen vnde was vil na geworget. Do louede he in syneme
    - herten, ofte ome god hulpe, dat he nummer mer vppe godes hilgen schympen
    - wolde. Aldus wart he geloset vnde behelt syn leuen. -- Kint leue, darumme ne
    - schaltu godes hilgen nicht beschimpen.
  - chapter[n=2_15]:
    - Do de hilge here Sunte Dominicus erhauen was vnde schone tekene dede bij
    - den luden, de sin graff sochten dorch innicheit willen, to eyner tild sat eyn
    - fruwe in Sunte Dominicus dage vnde span vnde sach de lude van der kerken
    - komen, de Sunte Dominicus hadden geeret an syme dage. Do began se to
    - schympen vppe Sunte Dominicus. Altohant sande god er eyne plage,
    - dat er ogen worden vul groter worme. Der toch men er achteyn vte den
    - ogen. Do lonede se gode, dat se nummer schympen wolde vppe de hilgen
    - godes. Aldus wart se wedder gesunt an oren ogen. -- Kynt leue, dijt schal dij
    - eyn lere wesen vnde schalt nicht schympen vppe de hilgen.
  - chapter[n=2_16]:
    - Kynt leue, wultu dat andere bod godes wol holden, so schaltu den benediden
    - namen Ihesus Christus to allen tiden in dyneme herten hebben vnde gerne
    - horen nomen. Wente de benedide name Ihesus Christus ys eyn sote honich
    - seim in dem munde vnde eyn sote seyden klangk in den oren, eyn gheystlijk
    - vraude in deme herten, eyn trostlijk hulpe in allen noden, eyn leuendich spise
    - pb: 45
    - der gherenden sele, eyn salicheit aller werlde, eyn vraude der engele, eyn ere
    - aller cristenheit, eyn hopenunge aller sundere, eyn sege aller mertelere, eyn
    - schilt in aller bekoringe, eyn wapen tegen de viende, eyn leyde sterne aller
    - ellenden, eyn wech des ewigen leuens. Dessen benediden namen schaltu
    - anropen an alle dynen noden. He mach dij wol to hulpe komen. Dar van wil
    - 'ik dij eyn bilde seggen:'
  - chapter[n=2_17]:
    - Sunte Patricius quam in eyn heydensch lant vnde predekede dar den rechten
    - gelouen. Do en wolden se eme nicht horen. Do bat he vnsen heren, dat he dar
    - welk teken dede, dar se mede bekart worden. Do sprak eme vnse leue here
    - to, dat he myt syneme staue scholde scriuen eynen kreisch vppe de erden. Do
    - he dat gedan hadde, do wart eyn kule in der erden. Do sprak vnse here, welk
    - mynsche wolde in de kulen stigen vor alle sine sunde, de en scholde nummer
    - anders neyn vegeuur hebben. Do quam eyn rydder, de hette Nicolaus, de
    - stech dar in. Do he dar in quam, dar vant he eyne dore an der syden, dar genk
    - he in. Dar vant he eyn munster, dar weren monneke inne, de hadden alle
    - "witte aluen an. Do spreken se to eme: 'Nicolaus, dij mot vele bekoringe"
    - tokomen. So schaltu yo anropen den namen vnses leuen heren Ihesu Christi
    - 'vnde sprek: Jhesu Christe, leuendige godes sone, yrbarme dek ouer my armen'
    - sundere.' Do gengen se van eme vnde he bleff alleyne. Do quemen de ouelen
    - geiste to eme vnde legeden eme ersten to myt sachten worden, dat he en
    - horsam scholde don. Do he des nicht don wolde, do horde he eyn gruwelijk
    - lut, alse ofte alle de beren brummeden, de in der werlde weren, vnde naleden
    - eme, oft se ene vreten wolden. Do rep he an den namen vnses heren Ihesu
    - Christi, to hant vorgyngk de grunisse altomale. Do wanderde he vort den
    - "wech, den he dar vant. Do quemen se eme auer to vnde spreken: 'Menestu"
    - des, dat du nu vntkomen mogest? Neyn, wij willen dij nu aller erst begynnen
    - "to quelene.' Dar makeden se eyn grot vur vnde spreken to eme: 'En wultu vns"
    - nicht horsam syn, so wil wij dij werpen in dat vur.' Do he des nicht don wolde,
    - do nemen se en vp vnde worpen ene in dat vur. Do rep he auer an den namen
    - vnses leuen heren Ihesu Christi, tohant vorghengk dat vur, vnde he wart ere
    - los. Do gheng he vort vnde quam in eyne stede, dar lagen vele lude in eyme
    - groten vure. Do gengen de ouelen geiste bouen en myt gloyendigen keden
    - "vnde slogen se vresliken sere. Dar grepen se en an vnde spreken: 'Wultu"
    - vns neynen horsam don, aldus wil wij dij geislen'. Do he des nicht don wolde,
    - do begunden se ene to geislen myt den gloyendigen kedenen. Do rep he auer an
    - pb: 46
    - den namen vnses heren Ihesu Christi, to hant wart he geloset. Do genk he auer
    - vort an vnde quam to eme sode. Dar vlot vt vur vnde rok vnde eyn yamerlijk
    - "sangk vnde lud: O wij vnde o we. Dar grepen se en auer vnde spreken: 'En"
    - wultu vns nicht horsam syn, so wil wij dij werpen hijr in. Dijt ys de helle,
      we
    - hijr in komet, de en kumpt nummer vt.' Do he des nicht don wolde, do nemen
    - se en vp vnde worpen en in den soet. Do rep he auer an den namen vnses
    - leuen heren Ihesu Christi, to hant wart he loß. Do gengk he vorbat vnde quam
    - to eyner langen bruggen, de was smal also eyn vat vnde glat also eyn ys. Dar
    - vnder gengk eyn wata, dat was vreslijk vnde snel, dar moste he yo ouer.
    - Do newiste he nene wege vnde was sere bedrouet. Do dachte he an den benediden
    - namen vnses heren Ihesu Christi, de eme so dicke hadde gehulpen, vnde
    - satte eynen vot vppe at stech vnde rep den hilgen namen an vnde volgede
    - myt deme anderen vote vnde rep ene auer an vnde to yeweliken votstappen
    - rep he yo den benediden namen an. Also quam he ouer dat stech. Do quam
    - he vppe eyne wuunichlike wische. Dar entmoten eme twene jungelinge, de
    - brochten en to eyner stad, de was gebuwet van suluere vnde van golde vnde
    - van edeleme gesteyne, vnde spraken, dat were dat paradijs. Do he dar in ghan
    - "wolde, do spreken se: 'Du schalt erst wedderkomen to dem leuende vnde"
    - schalt den luden kundigen, wat du geseen heuest.' Do vant he sijk wedder in
    - der kulen, dar he inne stegen was, vnde leuede drittich dage vnde segede, wat
    - he geseen hadde. Dar na starff he vnde vor to deme hemmelrike. -- Kynt leue,
    - lat dij dijt eyn lere wesen vnde ere yo gerne den namen vnses heren Yhesu
    - 'Christi. Noch wil ik dij eyn ander bilde seggen:'
  - chapter[n=2_18]:
    - Dat was eyn bagyne, de hadde eyne wonheit, dat se den benediden namen
    - vnses heren Yhesu Christi sere plach to erene vnde to nomene myt groter
    - innicheit. Dat geschach, dat eyn bose wicht quam vnde bekarde se. Do he
    - vordan hadde, wat he hebben mochte, do leit he se vnderwegen, vnde se wart
    - bister vnde eyn openbar sunderinne, mer dan twe vnde twintich jar. Nochtan
    - so erede se io den namen vnses leuen heren, vnde in deme sunnauende newolde
    - se neyne sunde don. Dat geschach to eyner tijd in vnser leuen fruwen dage to
    - lechtmyssen, do en wolde se neyne sunde don vnde genk in eynes mannes
    - schune vnde hudde sijk in deme stro. Des nachtes wart se geuoret vor dat
    - gerichte godes. Do sach se eyn grot vur, dar warp men alle de sundere in, de
    - dar quemen. Dar bij was eyn tempel, dar in gingen alle de guden. Do leip se
    - pb: 47
    - to deme temple vnde wolde dar in. Dar stunt vnse here vor der dore vnde
    - "stotte se wedder vt. Do reip se, alse se gewonet was: 'Jhesus Cristus!' Do\
      \ wart"
    - se geworpen in dat vur. Do se in deme vure lach, do rep se vnse leuen fruwen
    - "an. Dar quam vnse leue fruwe vnde sprak to ereme leuen kinde: 'O herte leue"
    - sone, yrbarme dijk ouer dusse sunderynnen vnde denke dar an, dat se
    - dynen namen gerne plach to nomene vnde mynen auent to erene.' Do gebot
    - vnse here, dat men se wedder vte deme vure scholde then vnde laten se ghan,
    - dat se ere sunde wandele vnde ere leuent betere. Dar hadde de fruwe so yamerliken
    - geropen, dat alle, de in deme houe weren, quemen tolopene vnde vunden
    - se dar vnde vrageden, wat er were. Do was al ere licham, oft he vorbrant were.
    - Se beterde ere leuent vnde wart eyn gud mynsche. -- Kint leue, dijt schal dij
    - eyn lere syn, dat du den namen godes gerne nomen schalt vnde eren.
    - Kynt leue, du schalt den benediden namen godes gerne anropen, wente he
    - sterket den mynschen in allen pynen, de eme boren to lidene dorch godes
    - willen. Wo mochten de hilgen mertelere so grote pyne hebben geleden, en
    - hedde se de benedide name godes nicht gesterket. Hijr van wil ek dij eyn bilde
    - 'seggen:'
  - chapter[n=2_19]:
    - Dat was eyn hillich mertelere, de het Ignacius, deme wart mannigerhande
    - pyne angeleget, yo rep he den benediden namen Ihesu Christi an. Do vrageden
    - "se em, worume he den benediden namen so gerne anrepe. Do sprak he: 'Ik"
    - hebbe den benediden namen Ihesu Christi gescreuen an myneme herten.
    - Darume en achte ik nicht alle der pyne, de gij my mogen anleggen.' Do sprak
      de
    - "heyden wedder: 'Dat wille wij vorsoken.' Do he gemarteret was, do nemen se"
    - eme dat herte vte dem lyue vnde sneden dat to stucken vnde vunden dar inne
    - 'gescreuen myt guldenen bockstauen: Jhesus Cristus.'
    - Kint leue, du salt dessen benediden namen gerne eren, wente he is ein wapen
    - weder anvechtinghe des ouelen geystes. So war men den heligen namen gerne
    - 'nomet, dar mot de ouele geyst vleyn. Hir van wil ik en bilde seggen:'
  - chapter[n=2_20]:
    - Dat was eyn fruwe, de hadde grote bekoringe van deme ouelen geyste; de
    - quam des nachtes to er yn eynes mannes wise. Dar en kunde se neyne bote
    - wedder don, dat se en voriagen mochte. Do quam se to eyme hilgen manne, de
    - 'het Cacunthedus vnde clagede deme ere nod. De gaff er eynen rad vnde sprak:'
    - pb: 48
    - "'Ga vnde nem eyne rode vnde scriff dar in vp eyne siden den namen vnses"
    - heren Ihesu Christi vnde vp de anderen syden den namen vnser leuen fruwen
    - Sunte Marien. Su wan he dan mer kumpt, so sla en myt der roden.' Dat
    - geschach. Do he quam, se sloch en myt der roden. To hant vloch he vnwech
    - vnde ne quam nicht mer wedder.
    - Kynt leue, dussen benediden namen Ihesus Christus den schaltu geme eren
    - vnde anropen, wente he ys ock eyn hulpe yegen bose lude, de dick anvechten.
    - 'Dar van wil ik dij eyn bilde seggen:'
  - chapter[n=2_21]:
    - Dat geschach to eyner tijd, dat de cristene lude wedder de heyden stryden
    - scholden. De cristen lude hadden eyn cleyne her vnde ne dorsten nicht striden
    - yegen de heyden, wente se hadden eyn grot her. Do was dar mede eyn cardenal,
    - "de hette Wilhelmus, de herdede se to vnde sprak: 'Leuen brodere, tredet"
    - vroliken to vnde ropet an den namen vnses heren Ihesu Christi, vnde weset seker
    - 'vp myn liff: De benedide name Ihesus Cristus schal yu to hulpe komen. Gij'
    - "scholen guden sege vechten.' Dar reden se to vnde begunden alle to ropene:"
    - Jhesus Christus luder stemme. To hant quam den heyden eyn angest vnde
    - begunden to vleende vnde wart vele geslagen vnde geuangen. Dar na vrageden
    - de cristenen de heydenen, de dar vangen weren, wo dat were, dat se
    - den seghe vorlorn hedden, na dem male, dat er so vele were vnde der cristenen
    - "so cleyne. Do antworden se vnde spreken: 'Do wij to treden, do begunden"
    - de cristenen to ropene eynen namen, wij en wisten nicht, wat dat was. To
    - hand quam do eyn man in juwe her, de was so lang, dat eme dat houet
    - ghenk bitte an den hemmel. Do worde wij sachaftich vnde begunden to
    - vlende vnde vorlorn den strid.' -- Kynt leue, hirumme schaltu den namen godes
    - gerne anropen vnde eren.
    - 'Kynt leue, du schalt dijt gebot anders vornemen: Du neschalt den namen'
    - 'dynes godes nicht vorgeues an dij nemen. Dat menet so vel: Du en schalt nicht'
    - vorgeues cristenen namen hebben. Wultu eyn cristen mynsche heten vnde
    - neyne cristene werk don, so drechstu den namen godes vorgeues. De sint ock
    - gelijk Iudase, de vnses leuen heren jungere hette vnde meynede dat myt
    - 'valsche. Van syme leuende wil ik dij wat seggen:'
  - chapter[n=2_22]:
    - In der stad to Jerusalem wonede eyn man, de het Ruben vnde hadde eyne
    - husfruwen, de heyt Siborea, der dromede eynes nachtes eyn drom. Den drom
    - "segede se erem manne vnde sprak: 'My heft gedromet eynen swaren drom."
    - My duchte, dat ik eyn kint hedde to der werlde gebracht, dat scholde so bose
    - pb: 49
    - werden, dat van syner bosheit wegene scholde al vnse slechte vordomet
    - "werden.' Do antworde er de man vnde sprak: 'Swich stille, wat bringestu vore!"
    - Dat heft eyn drom gewesen, dat en was neyn recht bewisinge.' De fruwe
    - "sprak: 'Dat geue god. So sage ek dij: Is dat also, dat ik in desser nacht eynen"
    - sone entfangen hebbe van dij, so schaltu dat vor ware wetten, dat yd neyn droch
    - heft gewesen, sunder eyn war bewisunge.' Dar na beuant de fruwe dat, dat
    - se in der suluen tijd myt eyner bort worden was. Do ere tijd quam, do brochte
    - se eynen sone to der werlde. Do en dorste se dat kint nicht beholden. Dar nam
    - se eyn scrin vnde lachte dat kint dar in vnde satte dat in dat mer vnde leit
      dat
    - vleten. Dat scrin vlot to eyme lande, dat het Scarioth. De koningkynne van
    - dem lande de en hadde neyn kint. De scholde bij dat mer ghan doch kortewile
    - vade sach dat scrin vleten vnde leit sijk dat bringen vnde sach, dat dar eyn
    - schone kint inne lach. 'O,' sprak se, 'were ik so salich, dat ik eyn sulk kint
    - hedde!' Do genk se to vnde legede sijk hemelike vnde sprak, se genge swar
    - myt eyner bort vnde segede, dat se eynen sone to der werlde brocht hedde.
    - Den sone heten se Judas. Vnde do van deme kinde de mere quemen vt, do wart
    - de konningk gevrauwet vnde al dat lant. Dat kint wart vp getogen myt
    - groten eren. Dar na geschach dat, dat de sulue fruwe eyn kint vntfengk van
    - deme konninge vnde brachte eynen sone to der werlde. Do de kindere twe vp
    - gewossen vnde to sammende speleden, do sloch yo Judas des konninges kint
    - vnde ouerghenget, dat yd dicke wenede vnde quam to syner moder. Hirumme
    - beghan de moder Judase to hatene vnde vorwet eme, dat he eyn fundelingk
    - were. Also wart dat vt gebracht, dat Yudas des konninges kint nicht en were.
    - Do Judas dat horde, do schemede he sijk vnde mordede hemeliken des
    - konninges kint vnde leip vte deme lande vnde quam to Jerusalem, dar syn
    - rechte vader was vnde sin moder vnde enwiste des doch nicht vnde quam to
    - Pylatus houe vnde wart sin knecht. Do Pylatus synen sede sach, do prouede
    - he wol, dat he eme euene queme, wente de geliken vinden sijk gerne. De eyne
    - was eyn schalk also de andere. Darumme quemen se wol to sammende. Enes
    - dages stunt Pylatus vppe synem palase vnde sach vte eynem venstere in eynen
    - bomgarden. Do sach he appelle, der luste eme sere, vnde de appelle horden
    - "Ruben to, Judas vader. Do sprak Yudas to Pylatus: 'Ik wil dij der appelle wat"
    - halen.' Do stech he in den bomgarden vnde brak der appelle. Ruben, sin vader,
    - quam vt vnde wolde eme dat keren. Do begunden se to kyuene also lange,
    - dat Judas begrep eynen steyn vnde sloch Ruben in dat houet, dat he to hant
    - dod bleff. Judas nam de appelle vnde brochte se Pilato. Do de fruwe eren
    - man dot vant, do en wiste se nicht, wo eme geschein was vnde bedrouede
    - pb: 50
    - sijk sere. Dar na genk Pylatus to vnde gaff Judas alle des mannes gut vnde syn
    - hoff vnde dwangk de fruwen darto, dat se Judase moste nemen to eynem
    - manne. Dar na to eyner tijd laghen se vp eyme bedde. Do beghan de fruwe
    - "sere to suchtene. Do vragede Judas, wat ere were. Se sprak: 'Ik besuchte myn"
    - vngelucke. Ik byn der vngeluckegesten eyn, de juw geboren wart. Ik moste
    - myn egene kint werpen in dat mer vnde en weyt des nicht, wat dar van geworden
    - ys. Ock vant ik mynen leuen man dot vnde en weyt nicht, wu em
    - geschein ys. Bouen dat heuet mek Pilatus noch serer bedrouet vnde heft my
    - ane mynen willen eynen man gegeuen.' Do Judas dat horde, do beghan he to
    - vragene, wo lange des were, dat se dat kint in dat mer satte vnde vragede so
    - lange, dat he begunde to prouene, dat he synen vader gemordet hadde vn
    - syne moder to wiue genomen. Do gaff eme syn moder den rad, dat he gnade
    - sochte to vnseme heren Ihesu Christo. Vnde vnse leue here vntfengk ene to
    - eyme jungeren vnde vorgaff eme alle syne sunde vnde was eme so hemelijk,
    - dat en vnse here makede to syneme schaffere, dat he den budel droch, dar de
    - penninge inne weren, de vnseme leuen heren worden gegeuen vnde synen
    - jungeren. Allene dat eme vnse here so wol getruwede, doch was he valsch
    - vnde vngetruwe vnde vorstal yo den teynden penningk van alle deme, dat eme
    - beualen was. To eyner tijd quam Sunte Maria Magdalena vnde brochte eddele
    - dure saluen, de was wol drehundert penninge wert. De wolde Judas vorkoft
    - hebben, vnde were se eme to der hant gekomen, so wolde he yo den dridden
    - penningk vorstolen hebben, so hedden eme to geboret rittich penninge. Do
    - genk Maria Magdalena to vnde ghot de duren saluen vnseme heren vppe syn
    - houet vnde saluede vnseme heren sin houet mede vnde syne vote. Also plecht
    - men dar in deme lande dorch de groten hitte, de dar ys. Do Judas dat sach,
    - dat de salue vorgoten was, do wart he tornich vnde wolde synes schaden
    - nakomen vnde genk to den yoden vnde vorkofte vnsen heren vor
    - drittich penninge. Do men vnsen leuen heren wolde to deme dode bringen ,
    - do ruwede eme dat vnde nam de penninge vnde warp se den joden vor de
    - vote vnde vel an eynen mystrost vnde genk hen vnde hengede sijk suluen.
    - Also nam he synen ende, want he eyn valsch cristen mynsche was. He hadde
    - den namen vnde nicht de werk. -- Kynt leue, lat dij dijt eyn lere wesen. Hefstu
    - cristenen namen, sta dar na, dat du ock hebbest cristene werk. Men vint vele
    - boser lude, de cristen synt, de erger don wen Judas. Judas begink sunde an
    - synen elderen vnwitteliken, mannige cristene lude beghan sunde an eren elderen
    - witliken. Judas gaff vnsen heren vmme dryttich penninge, mannich mynsche
    - gift ene wol vmme eyn scherff edder vmme eynen snoden solt, vnde der lude
    - pyne wert noch groter wan Judas pyne.
    - pb: 51
    - Kynt leue, du en schalt den namen dynes godes nicht vorgeues an dick nemen.
    - Dat schaltu an eyner bedudinge aldus vorstan. Hefstu cristenen namen vntfangen,
    - du en schalt des cristendomes nicht vortigen vnde varen to der hey-
    - denscop. We dat deyt, de heuet den namen godes vorgeues an sijk genomen,
    - vnde de lude nemen nummer eynen guden ende. Dar van wil ik dij eyn bilde
    - 'seggen:'
  - chapter[n=2_23]:
    - Dat was eyn monnigk, de hette Julianus, de schen eyn sere gud mynsche vnde
    - was doch inwendich bose. Deme beuol eyn fruwe dre gropen goldes to bewarene,
    - dar hadde se bouen vp asschen gegoten. Julianus wart des geware
    - vnde goth dat golt vt vnde ghot de gropen wedder vul asschen. Dar na do de
    - fruwe wedder to den gropen quam vnde des goldes nicht ne vant, do vragede
    - se eme, wur dat golt were. He sprak, he en wiste van neme golde nicht, he
    - hedde dre gropen myt asschen vntfangen. Julianus nam dat golt vnde vortech
    - des orden vnde des crystendomes vnde vor hen to Rome vnde wart eyn
    - borgere. Dar na wart he eyn ratman, darna wart he eyn keiser. Do he eyn
    - keyser was geworden, do wolde he den Romeren behagen vnde beghan alle
    - de voruolgen, de cristenen namen hadden vntfangen, vnde beghan de swarten
    - kunst to vrigene. Do he eyn kint was, do was he bij eyneme mestere, de genk
    - myt der swarten kunst vmme. Eynes dages, do syn meister vthe was, do vant
    - he syn bouk vnde las dar inne. To hant quemen dar duuele also vele alse grases
    - vnde grandes vnde vrageden eme, wat he wolde. Do wart he vorueret vnde
    - sloch vor sijk dat teken des hilgen cruces. To hant voren se van em. Do syn
    - "mester quam, do segede he eme dat. Do sprak syn meyster: 'Dat cruce vruchten"
    - se alle. We myt desser kunst werken wil, de en mot dat cruce nicht anbeden.'
    - Darumme let he alle de cruce vorsturen, de in deme lande weren, na deme,
    - dat he keyser worden was. Dat dede he den duuelen to leue, vppe dat dat se
    - eme deste leuere hulpen werken myt der swarten kunst. To eyner tijd sande
    - he eynen dunel in eyn lant, dar he eme wat weruen scholde. Do quam de
    - duuel an eyne stede, dar vant he eynen monnik in syme bede. Dat beth was so
    - kreftich, dat alle de wile dat he bedede, so en mochte de duuel dar nicht vore
    - vnde bleff dar alstille stane vnde wachtede, wan he vphoren wolde. Dar
    - bedede he dach vnde nacht vor sijk hen, dat he nu vp horde, teyn dage vnde
    - teyn nacht. Do karde he wedder vnde quam to Juliano vnde segede, he en
    - hedde nicht geworuen, wente eyn monnink hedde en gehindert myt synem
    - "bede. Do wart he tornich vnde sprak: 'Wan ik wedder van desser reyse kome,"
    - dar ik hen vare, so gheltet my de monnik.' Do Julianus vppe dem wege was
    - pb: 52
    - vnde wolde reysen in eyn lant, dat het Persis, do quam he to eme clostere, dar
    - was inne Sunte Basilius abbet. Do bat he, dat men eme spise scholde senden;
    - vte deme clostere. De abbet gengk eme vntegen vnde brachte eme, dat he
    - "hadde, ghersten brot. Do wart he tornich vnde sprak: 'Gij senden mek"
    - "perde voder,' vnde sande heyg wedder in dat closter vade sprak: 'Also gij my\
      \ sendet,"
    - also sende yk juw wedder. Ik loue juw dat bij mynen truwen, wan ik wedder
    - vt der reyse kome, ik wil dijt closter so vorsturen, dat nummer mer neyn
    - mynsche inne wonen mach, vnde wil dat vmme plogen laten vnde seggen
    - korn dar in.' De abbet vnde de monnike weren sere bedrouet. Julianus reyt
    - tornich van denne. Do was dar in der kerken eyn vrom rydder begrauen, de
    - heite Marcurius, den hadde de sulue Julianus gemordet. Des rydders sper vnde
    - wapene wart dar besloten in eyner kameren. Des nachtes, do de abbet in synem
    - bede lach, do sach he, dat vnse leue fruwe quam myt vele engelen vnde sprak
    - "to den hilgen engelen: 'Halet mi den rydder Mercurius, he schal deme keysere"
    - Juliano syn leuent nemen.' Do wart de abbet vntwaket vnde wunderde sere,
    - wat dijt mochte meynen vnde leit dat graff vpdon vnde vant ene nicht. Do
    - leyt he syne wapene soken vnde en vant ere nicht. Des anderen dages vant he
    - den rydder in deme graue liggen vnde vant sin sper al blodich vnde syne wapene.
    - Do wunderde en sere, wat dat mochte meynen. Dar na quam eyn knape ryden
    - vte des keysers here vnde segede, dat de keyser doyt were. Do vrageden se,
    - "wo he gestoruen were. Do sprak he: 'Dar quam eyn vrom rydder geryden,"
    - wol gewapent myt syneme spere vnde reyd den keyser dor syn liff, vnde
    - neymant konde weten, wur de rydder bleff.' Do danckeden de moneke
    - vnseme heren gode vnde vnser leuen fruwen. Also nam Julianus synen ende,
    - darumme dat he synes crystendomes vorsaket hadde.
    - Kynt leue, du enschalt den namen dynes godes nicht vorgeues hebben. Hefstu
    - den namen, dat du eyn cristen mynsche bist, du schalt ock hebben cristene
    - werk. Wente welk mynsche den cristenen namen had vnde neyne cristene
    - werk doyt, des pyne wert groter dan eynes heyden edder eynes yoden. Deme
    - were ock dat nutter, dat he nu were cristen worden. Hijr van wil ik dij eyn
    - 'cleyne bilde seggen:'
  - chapter[n=2_24]:
    - Sunte Macharius genk ouer eyn velt vnde vant eynes doden mynschen houet
    - vnde bat vnsen leuen heren, dat he eme bewisede, offt yd eynes cristenen
    - mynschen houet were edder nicht. Do vragede he dat houet, wat yd were. Do
    - 'antworde dat houet, dat yd eyn heyden were. Do sprak Sunte Macharius:'
    - "'War ys dyn sele' 'Myn sele,' sprak he, 'de ys in der helle.' Do vragede he,\
      \ wo"
    - pb: 53
    - "depe dat se dar were. Do sprak de jenne: 'Alse yd ys van deme hemmele to der"
    - "erden.' Do sprak Sunte Macharius: 'Is dar jemant deper wen gij?' 'Ja,' sprak\
      \ he,"
    - "'vnder vns heydenen synt de yoden, dar vnder, aller depest, sint de bosen"
    - cristenen lude.' -- Kynt leue, lat dij dijt eyn lere wesen. Hefstu eynen cristenen
    - namen, so schaltu hebben cristene werk.
    - Kynt leue, du en schalt den namen dynes godes nicht vorgeues an dijk nemen.
    - 'Dat schaltu so vorstan: Du schalt so vaste bliuen bij deme namen vnses leuen'
    - heren, dat du er den dot liden scholdest, er du des namen vorsaken woldest,
    - also mannich hilge heft gedan. Dar van wil ik dij wat sagen, to deme ersten
    - 'male van Sunte Vincencins:'
  - chapter[n=2_25]:
    - Sunte Vincencius was eyn deken vnde was bij eyneme bisschuppe, de hette
    - Valerianus. De bisschup en kunde nicht wol spreken vnde beuol Sunte Vincencius
    - syne walt. Sunte Vincencins de predekede den rechten gelouen vnde
    - breidede den namen vnses leuen heren Jhesu Christi, alleyne dat vorboden
    - were, dat den namen neyn man predeken scholde. Do let se eyn rydder beyde
    - van, de hette Dacianus, vnde vragede se, wo se den namen dorsten nomen
    - vnde predeken, na dem male dat alle de fursten des landes vorboden hodden,
    - dat den namen neyn man nomen scholde. Do beghan de bisschup to vruchtene
    - "vnde antworde blotliken. Do sprak Sunte Vincencius: 'Vader leue, wurumme"
    - sprekestu so blotliken. Enhebbe neynen angest. Ik spreke wol vromliken;
    - behagedet dij, ik wil em antworden.' 'Ja,' sprak he, 'leue sone. Ik hadde dij
    - lange beuolen myn wort vnde beuelt dij auer nu, dat du antwordest vor den
    - "rechten gelouen.' Do sprak Sunte Vincencius to deme ryddere: 'Du hefst aldus"
    - gesproken, wo wij doren predeken den rechten gelouen vnses heren Ihesu
    - Christi. Du schalt dat wetten, dat yd mannigen guden cristenen luden sere
    - vnbillijk were, dat se eres godes vorsakeden vnde en nicht ne dorsten nomen.'
    - Do wart de rydder tornich vnde leyt den bisschup vte deme lande drynen vnde
    - grep Sunte Vincencins an vnde leyt en vphengen in eynen nodstal vnde let en
    - 'vt recken, dat em eyn let myt dem anderen nicht enbleff. Do sprak Dacianus:'
    - "'Su nu, Vincencius, wo dyn arme Iycham gestalt ys.' Sunte Vincencius began"
    - "to lachene vnde sprak: 'Des hebbe ik van alle mynem herten yo begert.' Do"
    - "sprak Dacianus: 'Nu wil ik dij anleggen laten alle de pyne, de ik vnderdenken"
    - "kan, edder du schalt dynes cristendomes vorseken.' Do antworde Sunte Vincencius:"
    - "'Do my, wat du wult, vnde legge alle dynen syn dar an. Du schalt"
    - seen, dat ik myt der hulpe godes mer mach liden, wen du my machst pynigen.'
    - pb: 54
    - Do beghan Dacianus to ropene, vnde de geyslere begunden to slande myt den
    - 'geyslen, myt swepen, myt roden, dat se nicht mer en mochten. Do rep Dacianus:'
    - "'Wanne, gij vorvlokeden vnseligen, sint gij nu vorlegen? En kunne gij nu nicht"
    - eynen man vorwynnen?' Do nemen se yserne kemme vnde krauwele vnde
    - toghen eme syn vlesch van deme lyue, dat men eme al syn ingeweyde seen
    - "mochte. Do sprak Dacianus: 'Vincencius, bekere dijk noch, edder du"
    - "most groter pyne liden.' Do sprak Vincencius: 'O du duuels tunghe vul"
    - vorgiftnisse, dyner drauwe ne achte ik nicht noch alle der pyne. Jo du dijk
      mer
    - bedrouest, yo ik my mer vrauwe. Ik begere des, dat du myne pyne nicht ne
    - mynest, sunder make se groter vnde groter, vppe dat du bevindest, dat ik dij
    - vorwynnen wil vnde alle dyne pyne myt der hulpe godes.' Do wart he tornich
    - vnde let en nemen van dem notstalle vnde let en braden vp eyner rosteren.
    - Do genk he suluen vppe de rosteren ligen vnde se nemen yserne vorken vnde
    - stuken eme de in dat lijff vnde druckeden en to der rosteren, dat dat bloit
      ran
    - in dat vur, dat de kolen sprakeden. Do worpen se solt darvp. Dar lach he
    - solange vp der rosteren vnde brande, dat eme de derme vt dem lyue vellen
    - vnde hengen dorch de rosteren in de kolen, vnde he sloch sine ogen vp in
    - den hemmel vnde rep vnsen leuen heren an. Do let he en van der rosteren
    - nemen vnde let en leggen in eynen dusteren kerkener vnde let eme syne vote
    - besmeden in eyme stocke vnde let scharpe gropen scharde vnde grus van tegelstenen
    - nemen vnde let se vnder en gheten. Dar moste he naket vppe sitten
    - myt syneme gewundeden lyue. Dar quemen de hilgen engele myt groter
    - clarheit vnde dat grus vnde de scharde worden gewandelet in edele wolrukene
    - blomen. Do de wechtere dat segen, do worden se altomale bekart to deme
    - rechten gelouen. Do Dacianus dat vornam, do wart he byna vnsynnich vnde
    - "sprak: 'Desse Vincencius vorwynnet al vnse pyne. Yo wij en mer pyneget, yo"
    - syn ere groter wert. Wij en willen eme neyne pyne mer an leggen. Nu legget
    - en vp eyn sachte bedde.' Do he vp dat bedde quam, do gaff he synen geyst vp.
    - "Do dat Dacianus vornam, do sprak he: 'Mochte ik en nicht leuendich vorwynnen,"
    - so wil ik en dot vorwynnen.' Do let he synen lycham werpen vp dat
    - velt, dat en de wulue vnde de hunde eten scholden. Do quam eyn rauen vnde
    - satte sijk bij den licham vnde stadede des nicht, dat dar jennich vogel to queme.
    - Do quam eyn vogel, de wolde to deme lychamme. To hant was de rauen dar
    - "vnde bet en dar aff. Do dat Dacianus horde, do sprak he: 'My dunket des, wij"
    - enkunnen Vincencius nicht vorwynnen.' Do leit he eme eynen molensteyn to
    - deme halse binden vnde let ene werpen in dat mer. Do quam he wedder to
    - lande, vnde de jenne, de ene in dat water geworpen hadde, de vordrank. Do
    - pb: 55
    - quam eyn gud fruwe, de begroff ene. Alle desse pyne let he dorch den benediden
    - namen vnses heren Jesu Christi. Des gelijk vint men ock bescreuen van
    - 'Sunte Blasius:'
  - chapter[n=2_26]:
    - Dyoclecianus voruolgede al de jenne, de cristene namen vntfangen hadden.
    - Do vloch de hilge bisscup Sunte Blasius in de wostenie vnde hudde sijk in
    - eyner stenkulen vnde wolde dar en enstdelingk wesen. Dar quemen de vogele
    - vnde brochten eme spise. Dar quam allerhande vogelte vnde en wolden nicht
    - van eme then, he en moste en geuen synen segen, vnde welk dar seik wart, de
    - quam to eme, vnde he makede den gesunt. To eyner tijd scholden ryddere
    - yagen ryden in der wostenie vnde ne vunden neyn deyr. To lesten quemen se,
    - dar Sunte Blasius was, dar was ere vele gesamnet. Do quemen se to huß vnde
    - segeden dijt ereme heren. Do bot he, dat men en scholde vor en bringen. Do
    - "quemen de ryddere to Sunte Blasiuse vnde spreken: 'Vnse here enbut dij, dat"
    - "du komest to eme.' Do sprak Sunte Blasius: 'Leuen kindere, nu proue ik dat"
    - wol, dat god my nicht heft vorgetten.' Do toch he myt en hen. Do se vppe
    - dem wege weren, do quam eyn arm fruwe vnde clagede, dat se nicht en hedde
    - wen eyn verken, dat sulne hedde er de wullf genomen. Do gebot Sunte Blasius
    - deme wulue, dat he er dat verken wedder geue, dat moste he don. Do leyt en
    - de konningk vor sijk bringen vnde wolde ene dar to dwingen, dat he synes
    - godes vorsaken scholde vnde scholde affgode anbeden. Do he des nicht don
    - wolde, do let he ene myt knuppelen slan vnde let en leggen in eynen kerkenere.
    - Do quam de fruwe myt dem verkene vnde kokede dat vnde brachte Sunte
    - Blasiuse dat houet vnde de vote vnde brot vnde eyn lecht. Dat nam he vnde
    - "sprak to der fruwen: 'Du schalt alle jar yo eyn lecht offeren to der kerken\
      \ dorch"
    - mynen namen, so schal yd dij yo wol to handen ghan an dyner neringe, vnde
    - we dat deyt, deme schal yd yo wolghan an syner neringe.' Dat dede de fruwe
    - all ere daghe, vnde yd genk er yo wol to handen. Do let de konningk Sunte
    - Blasius vp hengen vnde leyt en myt crauwelen toriten synen licham. Dar
    - quemen seuen fruwen vnde vengen syn blot, dat eme van syneme lichamme
    - leip. Do leit se de konningk tohant angripen vnde dwangk se darto, dat se
    - "affgode anbeden scholden. Do spreken se: 'Schole wij dyne gode anbeden, so"
    - do se vns. Wij willen se dragen bij de se vnde willen se wasschen vnder den
    - ogen, dat se reyne werden.' He mende al wares vnde dede en syne gode. Se
    - "nemen se vnde worpen se in de se vnde spreken: 'Sint dijt gode, se helpen sijk"
    - suluen wol.' Do wart de rydder tornich vnde leit maken seuen gloyendige
    - pb: 56
    - pannen vnde leyt dar bij leggen seuen hemde vnde let se kesen, wat se wolden.
    - Dar was eyn mede, de hadde twe kindere, de nam de hemde vnde warp se in
    - dat vur vnde spreken, se weren bereyt to steruene dorch godes namen. Do
    - "repen de kindere: 'O herte leue moder, lat vns nicht vnderwegen. Du heffst"
    - vns gespiset myt dynen brusten, spise vns ock myt dynen hilgen vrauden.'
    - Do leyt se de rydder alle seuene vphengen vnde let ere licham myt scharpen
    - krauwelen toryten. Dar schen ere vlesch also eyn sne, vnde vt ereme lycham
    - "lep melk vor blot. Do quam eyn hillich engel vnde troste se vnde sprak: 'Ne"
    - hebbet neyne vare vnde weset stede. We eynes guden werkes beghynnet
    - vnde vulbringet, deme wert dat ewige lon.' Dar na let he se affnemen vnde let
      se
    - in eyn grot vur werpen. Vnde dat vur wart geleschet, vnde se gengen all sunt
    - vte dem vure. Do leyt he en de houede aff slan. Dar na let he Sunte Blasius
    - werpen in eyne se, dat he vordrynken scholde. Do sloch he vor sijk dat
    - teken des hilgen cruces vnde sat mydden in der se alse vp eyneme drogen lande.
    - "Do sprak he to den heyden: 'Hebbet juwe gode jennige macht, dat bewiset nu,"
    - vnde ghat here to my in de se.' Dar quemen viff man vnde seuentich vnde
    - gengen to eme dar in vnde vordrunken alto male. Do quam eyn hillich engel
    - "vnde sprak to Sunte Blasius: 'Ga nu hijr vt vnde vntfa de kronen, de dij god"
    - bereydet heft.' Do quam he gande vte der se, vnde sin antlat was so clar vnde
    - so schone, dat et alle den wunderde, de en segen. Do enbot de rydder, dat men
    - eme dat houet affslan scholde. Dar vel he vp syne kne vnde bat vnsen leuen
    - heren vor al de jenne, de seik edder krank weren, so wanne se god anrepen
    - vnde siner hulpe begherden, dat god sijk ouer se yrbarmede. Do quam eyn
    - stemme van deme hemmelrike vnde sprak, he were getwidet. Dar na wart eme
    - 'syn houet affgeslagen. -- Kynt leue, noch wil ik dij eyn ander seggen:'
  - chapter[n=2_27]:
    - Svnte Longinus was eyn rydder vnde stack vnsen leuen heren myt eyme spere
    - dorch syne syde, vnde he was blint, vnde myt deme blode, dat vnseme heren
    - vte syner syden vlot, bestrek he syne ogen. To hant wart he sende vnde vntfengk
    - den rechten gelouen vnde quam in eyne stad, de hette Cesaria. Dar was he
    - achte vnde twintich jar in eyneme strengen leuende vnde bekarde vele volkes.
    - Do leit en de richter angripen vnde wolde en darto dwingen, dat he vorsaken
    - scholde vnses heren Ihesu Christi vnde scholde affgode anbeden. Do he des
    - neynewijs don wolde, do let he eme alle syne tene vte syneme houede slan
    - vnde he rep yo an den namen vnses leuen heren Ihesu Christi. Do let he eme
    - pb: 57
    - de tungen affsnyden. Nochtan vorlos he syner sprake nicht, he rep yo an den
    - namen vnses leuen heren. Dar nam he ene exen vnde tosloch alle de affgode.
    - De ouelen geyste voren vte den affgoden vnde voren in den richter vnde in
    - syne kumpane vnde legeden sijk vor de vote Sunte Longinus. Do sprak Sunte
    - "Longinus: 'Worvmme wone gij hijr in desseme affgode?' Do spreken se:"
    - "'Wor men den namen godes nicht en nomet, dar ys vnse wonninge.' Do wart"
    - "de richter all blint. Do segede Sunte Longinus to eme: 'Du schalt dat weten,"
    - dat du nicht gesunt machst werden, du ne dodest my erst. Wan ik dot byn,
    - so wil ik vor dij bidden, so schaltu gesunt werden, beyde an dem Iyue vnde ock
    - an der sele.' To hant let he eme dat houet aff slan. Dar na quam he to syme
    - lichamme vnde vel vppe syne kne vnde bat gnade. Altohant wart he seende
    - vnde gesunt vnde wart dar na eyn gud mynsche. -- Kynt leue, noch wil ik dij
    - 'eyn ander seggen:'
  - chapter[n=2_28]:
    - Dat was eyn ryke here van Sycilien, de hadde eyn kint van twellf jaren, dat
    - heit Vitus, vnde syn tuchtmester hette Modestus. Dat kint gelouede an vnsen
    - heren Jhesum Christum vnde rep yo synen namen an. Darumme sloget syn
    - vader vele vnde dicke, dat kynt enlet yo nicht aff. Dat vornam Valerianus, de
    - rychter, vnde let dat kint vor sijk bringen vnde wolde yd dar to dwingen, dat
    - yd godes namen vorsaken scholde vnde beden an de affgode. Des ne wolde
    - Vitus nenewijs don. Do let en de richter slan myt knuppelen also lange, byt
      al
    - ere arme lam worden, de dar slogen, vnde des richters arm wart ock lam.
    - "Do sprak Vitus: 'War synt nu dyne gode? Rop se an, dat se dij gesunt maken.'"
    - "Do sprak de richter: 'Vormachstu des icht?' 'Ja,' sprak he, 'in deme namen"
    - "vnses heren Ihesu Christi so vormach ik dat wol.' Do sprak de rychter: 'So\
      \ do"
    - also.' He bat vnsen heren vor ene, vnde he wart to hant gesunt. Nochtan en
    - "wolde he nicht gelouen vnde sprak to syme vadere: 'Lere dyn kynt vnde"
    - sturet van syme gelouen, yd mot anders dat leuent dar to don.' De vader nam
    - dat kint in sin hus vnde leit eme bringen junckfruwen vnde fruwen vnde
    - mannigerhande seydenspel vnde woldet also vmme don. Dat en halp allet nicht.
    - Do leyt he dat kint besluten in eyner kameren. Do ghenk vte der kameren so
    - eddele roke, dat et al dem ingesinde wunderde. De vader genk hemeliken
    - vnde sach dor eyn hol, wat he dede, vnde sach dar seuen engele bij deme kinde
    - in groter clarheit. Tohant wart he blint. Do rep he, dat alle de stad dar to
      samne
    - "quam. Do vragede de richter, wat dat were. He sprak: 'Ik hebbe gode geseen,"
    - de weren so clar, dat ik blint geworden byn.' Do brochten se en vor eren
    - affgod, dat he en seende scholde maken. Dat enhalp eme nicht. Do quam de
    - vader to syneme sone Vitus, de makede one wedder seende. Dar na, do Sunte
    - pb: 58
    - Vitus vele tekene gedan hadde in deme namen vnses leuen heren Ihesu Christi
    - vnde nicht enwolde anbeden de affgode, do leyt en de keyser Dyoclecianus
    - steken in eynen gloyendigen ouen. Dar ghenk he wedder vt al vngeseret.
    - Dar na let he ene geuen eme hungerigen lauwen, dat he en toryten scholde.
    - Do en dede eme de lauwe nicht. Dar na let he nemen Sunte Vitus vnde synen
    - tucht mester Modestus vnde syne ammen, de het Crescencia, de eme yo plach
    - to volgene, vnde leit se vphengen in eynen notstal. Tohant wart eyn grot
    - weder van donre vnde blixem vnde ertbeuynge, vnde der affgode tempel vel
    - "dar nedder vnde dodede vele lude. De keyser vlo vnde reip: 'O we my, dat yk"
    - van eme kinde vorwunnen byn!' Do quam de engel vnde losede se van deme
    - notstalle vnde brachte se hen bij eyn water. Dar vellen se an ere bet vnde geuen
    - eren geist vp. Dijt heit Sunte Vitus geleden dorch den namen vnses heren
    - 'Ihesu Christi. Dar na wil ik dij seggen van Sunte Cristofere:'
  - chapter[n=2_29]:
    - 'Crystoferus sprikt so vele alse: de vnsen heren Ihesum Christum dreget, went'
    - he droch vnsen heren in eynes mynschen liknisse vp syme arme. He droch den
    - namen vnses heren Ihesu Christi an syme herten vnde an synem munde an
    - syner hilgen predekate. Sunte Christofer was erst eyn heyden vnde hette
    - Reprobus vnde was langk vnde hadde an syner lenge wol twelff elne. He stunt
    - to eyner tijd vor eyme konninghe vnde denede. Do quam eme eyn danke in
    - syn herte, dat he yo deme hogesten konninge denen scholde, de yergen were.
    - Do wart eme geseget van eme konninge, de was de hogeste, den de werlt
    - hadde. He wanderde hen vnde quam to deme konninge vnde bot eme synen
    - denst. De konningk sach, dat he eyn vrom man was vnde vntfengk en gherne
    - vnde hadde en leff. Dat geschach eynes dages, dat eyn gokelere quam vnde
    - spelede vor deme konninge vnde nomede den duuel dicke. Vnde also dicke,
    - alse he den duuel nomede, so segende sijk de konningk. Dat prouede Cristofer
    - vnde vragede deme konninge, wat he dar mede menede. De konningk en
    - "woldes eme nicht seggen. Do segede he: 'En wultu my des nicht seggen, so en"
    - "wil ik myt dij nicht bliuen.' Do sprak de konningk: 'Ik willet dij seggen:\
      \ wan"
    - ik den duuel hore nomen, so hebbe ik angest, dat he my wat boses do. Darumme
    - "so segene ik my.' Do sprak Cristofer: 'Heuestu angest vor den duuel, so mot"
    - de duuel weldiger wesen wen du. Ik mende, dat du de weldigeste werest,
    - darumme quam ik to dij. Nu ik dat hore, dat de duuel weldiger ys den du, nu
    - en wel ik dij nicht lenger denen. Ik wil den duuel soken vnde wil eme denen.
    - "'He wanderde hen vnde beghan tho vragen, wur he den duuel vinden scholde,"
    - vnde quam in eyne wostenye. Dar quam em to mote rydene eyn grot michil
    - pb: 59
    - schar ryddere. Dar reyt eyn konningk mede, de was vresliken gestalt. De
    - "vragede en, wur he wolde. He sprak: 'Ik soke den duuel, deme wil ik denen.'"
    - "Do sprak de konningk: 'Ik byn de duuel, hijr heuestu my gefunden.' Eme wart"
    - vil leue vnde wart syn knecht. Se reden hen vnde quemen, dar eyn cruce bij
    - deme wege stunt. Do vor de duuel vte deme wege vnde vor verne vmme dor
    - "eyn vngeverde. Do sprak Cristofer: 'Konningk, wurumme vortigestu gudes"
    - weges vnde rydest vmme eynen bosen wech? Wes heuestu angest, segge my
    - "de sake.' He en woldes eme nicht seggen. Do sprak Christofer: 'En wultu yd"
    - "my nicht seggen, so ne wil ik myt dij nicht bliuen.' Do sprak de duuel: 'Ik"
    - 'wil yd dij seggen: Eyn mynsche was, de het Christus, de wart gehenget an dat'
    - "cruce. War ik dat cruce se, dar mot ik vlen.' Do sprak Christofer: 'Heuestu"
    - angest vor den Cristus, so mot he yo weldiger wesen wan du. So ne wil ik
    - dij nicht lenger denen. Ik wil den Cristus soken vnde wil eme denen.' He
    - wanderde hen vnde beghan to vragende, wur he Cristus vinden mochte, vnde
    - quam to eme ensedelinge. De beghan eme to seggen van vnsem heren Jhesu
    - "Christo vnde sprak: 'He ys de weldigeste konningk, de yu gewart. Wultu eme"
    - "denen, so schaltu eme vasten vnde beden.' Do segede Christofer: 'Ik ne mach"
    - nicht vasten, ik en kan nicht beden. Lere my eyn ander denst, dar ik eme an
    - "dene.' Do sprak de ensedelingk: 'Gha to deme watere, dar plegen vele lude"
    - to vordrinkende, vnde wone dar bij. Du bist eyn grot langk man, drech alle de
    - lude ouer, de dijk bidden dorch vnsen leuen heren Ihesum Christum. He schal
    - dij wol lonen.' He sprak, he wolde dat gerne don. Do he bij deme watere lange
    - gewonet hadde vnde mannigen mynschen ouer dragen dorch god, eynes
    - nachtes, do he vp synem bedde lach, do horde he eyne stemme, de sprak
    - "also: 'Christofer, kum dorch vnsen heren god vnde hale mek ouer.' He stunt\
      \ snelliken"
    - vp vnde quam dar vnde en vant neymande. He genk wedder vppe syn bedde.
    - "Do reip de stemme noch eyns: 'Cristofer, dorch god drech my ouer!' He stunt"
    - auer vp, he en vant nicht vnde genk wedder liggen. Do reip de stemme
    - "driddewerue: 'Cristofer, dorch god drech my ouer!' He stunt vp vnde genk"
    - vt vnde vant dar eyn kynt sittene, dat bat ene dorch Cristus ere, dat he yd
    - ouer droghe. He namet vp synen arm, do was yd sere swar. Do satte he yd vp
    - syne schulderen vnde hadde eynen staff in syner hant vnde wot in gent water.
    - Jo he deger ingenk, yo dat kint swarer wart vnde yo dat water mer vnde mer
    - wos, vnde dat kint wart to lesten so swar, dat yd ene druckede neder, dat eme
      de
    - strom ouer dat houet genk, dat he kumme ouer quam. Do satte he dat kint al
    - "dar neder vnde sprak: 'Ik en wet nicht, watte kint du bist. My duchte, dat\
      \ yk"
    - alle de werlt vp myneme halse droge, also swar werestu.' Do antworde dat
    - "kint vnde sprak: 'Lat dijk dat nicht wunderen. Du en drogest nicht allene alle"
    - pb: 60
    - de werlt, sunder du drogest den, de beyde, hemmel vnde erden heft geschapen.
    - Ik byn Cristus dyn konningk, deme du denest. Des wil yk dij eyn warteken
    - 'geuen: Nym dynen staff vnde stekene in de erden. Morgen vro so heuet he'
    - gebloyet.' Do nesach he dat kint nicht mer. Do nam he synen staff vnde satte
    - ene in de erden. Des morgens hadde he gebloyet. Dar na vortech he der stede
    - vnde wanderde in de heydenschopp vnde predekede dar den namen vnses heren
    - Ihesu Christi. Do quam he to eyner stad, dar vornam he der sprake nicht. Do
    - bat he vnsen leuen heren, dat he eme geue de gaue, dat he de sprake kunde. Dat
    - geschach, also dat he dar predekede. Do quam eyn heyden vnde sloch ene myt
    - "der vust in de wangen. Dat let he duldichliken vnde sprak: 'Were ik nicht eyn"
    - cristen mynsche, ik wolde my wol ouer dij wreken. Nu wil ik dijt liden dorch
    - den namen vnses leuen heren Ihesu Christi.' Do nam he synen staff vnde stack
    - ene in de erden vnde bat gode, dat he ene bloyen lete, vppe de rede, dat se
    - louich worden. Tohant bloyede de staff. Van deme tekene worden bekart wol
    - achte dusent mynschen. Dat vornam de keyser vnde sande hen wol drehundert
    - "ryddere, de ene vangen scholden. Do sprak he to en: 'Wolde ik my weren, gij"
    - ne mochten my nicht don.' Dar leit he sijk de hende binden vp den rugge vnde
    - quam vor den keyser. De keyser sach en an vnde wart vorueret vnde vel van
    - angeste van syneme stole. Syne knechte boreden en wedder vp. Do vragede
    - "he en, wo he hette. He sprak: 'Vor der dope do hette ik Reprobus, nu heyte"
    - "ik Cristoferus.' De konningk sprak: 'Du heuest dorliken gedan, dat du Cristus"
    - namen an dijk genomen heffst, wente Cristus wart gehenget an eynen galgen.
    - De nemochte sijk suluen nicht helpen, he ne mach ock dij nicht helpen.
    - Du bose Cristen, bede an vnsen god, edder du most steruen.' Do he des nicht
      don
    - wolde, do leit he en besluten myt twen schonen fruwen vnde louede en grot
    - gut, dat se en beweken scholden. Dar vel he vp syne kne vnde bat vnsen
    - heren god, dat he ene bewarede. Dar segen se, dat syn antlat wart clar also
      de
    - "sunne. Do worden se vorueret vnde spreken to eme: 'Irbarme dij ouer vns,"
    - wij willen gerne louen an vnsen heren Ihesum Christum.' Do dat de konningk
    - vornam, do leyt he se beyde marteren vnde leit Sunte Christofer geyslen
    - myt roden vnde myt yseren kedenen vnde leit eme eynen gloyendigen helm
    - vp syn honet setten. Dar na leit he ene binden vp eyne yserne bank vnde leit
    - dar vur vnder boten. De bank smalt also eyn was, vnde eme neschadede nicht.
    - Dar na leit he en binden to eyner sul vnde leit toghan veyrhundert schutten,
      de
    - en scheten scholden. De pile vlogen vp in de lucht vnde en wundeden ene nicht,
    - vnde eyn pil vor dem koninge in dat oghe vnde makede ene blint. Do sprak
    - "Sunte Christofer: 'Morgene, wan ik dot byn, so nem myn blot vnde strick dat"
    - vp dyne oghen, so werstu wedder seende.' Des anderen dages do leit he eme
    - dat houet affslan. Do nam he des blodes vnde streck vppe syne oghen vnde
    - "sprak: 'In deme namen godes vnde in des hilgen heren Sunte Christoferus!'"
    - pb: 61
    - Tohant wart he wedder seende vnde leit sijk dopen. Aldus heft Sunte Christofer
    - den dot geleden dorch den benediden namen vnses heren Ihesu Christi. Nu
    - wil ik dij seggen van deme guden heren Sunte Jurien, de alle syne nod vorwan,
    - dat wij syner moten geneten, dat wij ok al vnse nod moten vorwynnen.
  - chapter[n=2_30]:
    - Svnte Jurian was eyn vrom rydder vnde quam to eyner tijd in eyn heydensch
    - lant to eyner groten stad. Vor der stad was eyn se. In der se was eyn vreslijk
    - drake, den nekunde nement vordelgen. Deme draken mostemen alle dage
    - geuen twe schap. Wan men des nicht endede, so vrad he de lude vnde genk to
    - der stad vnde bles so vulen roke vte deme halse, dat de lude dar van seik worden
    - vnde storuen. Do de schap vil na al vordan weren, do mostemen eme alle
    - dage geuen eyn schap vnde darto eynen mynschen. Dar warp men dat lot,
    - vppe weme dat vel, de moste dar hen. Dat geschach eynes dages, dat dat lot vel
    - vppe des konninges dochter. Do wart de konningk sere bedrouet vnde bot
    - suluer vnde golt vnde syn konningkrike halff vor syne dochter. Dat meyne
    - volk wart tornicht vnde spreken, dat ere kindere weren deme draken geuen.
    - He hedde dat bot vt gegeuen, he scholdet ock holden, edder se wolden ene
    - vorbernen in syme huß. Dar bat he, dat men em geue vrist achte dage. Do de
    - achte dage vmme quemen, do quam dat gemeyne volk vnde wolden yo de
    - junckfruwen hebben. Dar toch er de vader ere besten cleder an vnde scrigede
    - "vnde wenede vnde venk se al vmme vnde sprak: 'O we, herte leue dochter!"
    - Ik hadde wol gehopet, dat ik dij scholde geuen eyneme eddelen konninghe to
    - wyue. Nu schal ik dij geuen deme vresliken draken to eyner spise. O we, dat
    - ik den dach yu geleuede! Wolde god, dat du dot werest, dat ik dij to graue
    - dragen scholde. O we des groten yameres!' Do scheidede de junckfruwe van
    - deme vadere vnde trad hen to der se vnde stunt bij der se vnde wachtede, bijt
    - de drake queme, dat he se neme. Dat volk stunt vor der stad vnde sach er na.
    - Vnder des quam rydene de vrome rydder Sunte Jurian vnde sach de junckfruwen
    - dar bedrouet stan vnde wunderde sere, wat dat menede, vnde red to
    - "ere vnde sprak: 'God grote dij, junckfruwe erlijk. Wat menet dijt, dat"
    - "gij hijr so drouich alleyne stad.' Se sprak: 'Vle snelliken, vrome jungelingk,"
    - "ofte du dyn lijff beholden wult.' He sprak: 'Ik ne vle nicht, ik ne wete erst\
      \ de"
    - "sake.' Se sprak: 'Vlu, eddele jungelingk! Hijr schal eyn drake komen, de schal"
    - "my vreten, alse he mannigem mynschen heft gedan.' He sprak: 'Ne hebbe"
    - neyne vare. Ik wil dij helpen in deme namen vnses heren Ihesu Christi.' Se
    - "sprak: 'Vlu, leue frunt. Wat helpet dat, dat du myt my steruen wult? Des ys"
    - dar genoch an, dat he mek alleyne neme.' Do se aldus to samne spreken, vnder
    - des quam de drake ghande vte der se. Vnde Sunte Jurian red eme vntegen
    - "vnde stack eme syn sper dorch den hals vnde sprak to der junckfruwen: 'Tred"
    - pb: 62
    - to in den namen vnses heren Ihesu Christi vnde schorte eme dyn gordel vmme
    - den hals.' Also dede se. Dar volgede er de drake also eyn bendich hunt, vnde
      se
    - ledde en to der stad. Do de lude den draken segen komen, do begunden se
    - "to vlene. Do sprak Sunte Jurian: 'Vlet nicht, en hebbet neyne vare! God heft\
      \ my"
    - here gesant, dat yk juw losen schal van desseme draken vnde schal predeken
    - den namen vnses heren Ihesu Christi. Louet an en, so mach he yu nicht schaden.'
    - Dar dodede he den draken, vnde alle dat volk leit sijk dopen. De drake was so
    - grot, dat ene veyr par ossen kumme vte der stede mochten theen. Aldus heuet
    - Sunte Jurian den draken vorwunnen in dem namen vnses leuen heren Ihesu
    - 'Christi. Dar na let he de marter dorch den namen godes. Dat quam aldus to:'
    - He quam in eyn lant, dar sach he, dat men de cristenen lude darto dwank, dat
    - se affgode anbeden scholden. Do sprak he dar wedder vnde segede also, dat en
    - weren neyne gode, dat weren duuele. Do leit ene de richter angripen vnde leit
    - ene vphengen in eynen notstal vnde let synen licham myt krauwelen toryten
    - vnde myt solte besprengen vnde in syne wunden wriuen. Des suluen nachtes
    - quam vnse leue here to em myt eyneme groten lichte vnde trostede en also, dat
    - he alle der pyne nicht en achtede. Do leyt de richter eynen touener halen. De
    - makede eynen drank, den mengede he myt vorgiftnisse. Dat geuen se eme
    - drinken. Dar sloch he dar ouer dat teken des hilgen cruces, vnde he drank
    - dat vnde enschadede eme nicht. Do de touener dat sach, do wart he bekart
    - vnde leit sijk dopen. Do leyt de richter maken eyn vreslijk rad, dat was vmme
    - besmedet myt scharpen swerden. Dar leit he Sunte Jurian vp setten. Dar brak
    - dat rad al to stucken, vnde eme neschadede nicht. Do leit he ene setten in eyne
    - pannen vul bliges. Dar sat he inne vnde benedide vnsen leuen heren vnde ne
    - volde neyne hitte. Dar na, do de richter dat sach, dat he ene myt neynen pynen
    - "vorwynnen mochte, do beghan he myt eme to smeychen vnde sprak: 'Su,"
    - Jurian, wu gud dat dij vnse gode sint. Vnde geloue an se vnde bede se an.'
    - "Sunte Jurian sprak: 'Bringk my vor dyne gode, ik wil dat gerne don, wat ik"
    - to rechte don schal.' Deme richtere wart sere leue. He leit alle de stad to
      samne
    - komen. Do vel Sunte Jurian vppe sine kne vnde bat vnsen heren, dat
    - he den tempel vorsturde myt den affgoden. To hant quam dat vur van deme
    - hemmele vnde brande beyde affgode vnde tempel vnde de prestere al darto,
    - vnde dat ertrike dede sijk vp, vnde dat sank altomale in dat affgrunde. Do de
    - "konningynne dat sach, do sprak se to deme konninge: 'O du arme drustige, ik"
    - hebbe dij dicke gesecht, dat du de cristene lude nicht voruolgen scholdest,
    - wente ere god vechtet vor en. Nu schaltu weten, dat ik ock wil cristen werden.'
    - Do let se de konningk vphengen bij den vlechten vnde leyt se geyslen, dat al
    - ere licham van blode ran, also lange, bit se den geyst vp ghaff. Des anderen
    - pb: 63
    - dages leit de rychter Sunte Jurian alle de straten vmme theen vnde gebot, dat
    - men eme dat houet scholde affslan. Do vel he vppe syne kne vnde bet gode, dat
    - alle de yenne, de en an repen in eren noden, den scholde god to hulpe komen,
    - dat se alle ere nod vorwynnen scholden. Dar quam eyn stemme van deme
    - hemmele vnde sprak, dat he getwydet were. Darna wart eme dat houet affgeslagen.
    - Vnde de rychter, de en doden leyt, de hette Dacianus, den vorbrande
    - de blixem.
    - 'Kynt leue, dijt andere bot schaltu noch anders vornemen: Mynsche, du neschalt'
    - den namen dynes godes nicht vorgeues an dijk nemen. Dat sprekt so velle,
    - dat neyn mynsche schal sijk suluen vor eynen god nomen edder vor eynen
    - 'god hebben. Wente vnse leue here Jhesus Christus sprak to eyner tijd, do he
      predekede:'
    - De tijd schal noch komen, dat valsche propheten scholen komen in
    - mynen namen vnde scholen spreken, dat se Christus syn, vnde bedregen vele
    - lude. Dat geschach na der hemmeluart vnses leuen heren, do quam er vele, de
      spreken,
    - 'dat se Cristus weren. Der eyn was Symon Magus, van dem wil ik dij seggen:'
  - chapter[n=2_31]:
    - Dat was eyn touener, de hette Symon, de dede myt der swarten kunst vele
    - tekene vnde beromede sijk, dat he were godes sone, dat he were aller dinge
    - weldich vnde dat alle de jenne, de an em geloueden, de scholden ewichliken
    - leuen. He leit snaken maken van erne, de leit he lopen, oft se leuendich weren.
    - "He leit bilde spreken, he leyt hunde singen. He sprak: 'Ik byn god. Ik mach\
      \ don,"
    - wat ik wil. My en ys neyn dingk vnmogelijk. Do ik eyn kint was, do sande
    - mek myn moder Rachel myt anderen kinderen vp den acker, dat ik
    - korn sniden scholde myt myner sekelen. Dar bot ik myner sekelen, dat se suluen
    - meyen scholde. Dar meyede se allene mer dan de anderen alle.' Do quam Sunte
    - "Peter vnde wolde wedder eme disputeren vnde sprak to eme: 'Vrede sij myt"
    - "dij.' He sprak: 'Ik ne behoue dynes vredes nicht. Ik wil dij bewisen, dat ik\
      \ eyn"
    - weldich god byn vnde dat du my schalt anbeden. Ik byn de hogeste godes
    - kracht. Ik kan vlegen bouen in de lucht. Ik kan bome laten bloyen. Ik kan van
    - stene maken brot. Ik kan in deme vure wesen ane hindernisse.' Konningk
    - Nero hadde ene vor eynen god. Tho eyner tijd stunt he vor konninge Nero
    - vnde vorwandelde syn antlat. Bewile was he junck geschapen, bewilen olt.
    - "Do sprak de konningk: 'Werliken, dijt ys godes sone.' Do sprak Symon:"
    - "'Konningk, wultu dat seen, dat ik godes sone byn, lat my dat houet"
    - affslan, ik wil ouer dre dage wedder vpstan.' Dar bot de konningk eyme knapen,
    - pb: 64
    - dat he eme dat houet affslan scholde. Do jenne menede, dat he Symone dat
    - houet affsloge, do was yd eyn weder, de was gestalt alse Symon. Vnde Symon
    - hudde sijk dre dage vnde nam den wedder vnde brachtene en wech. Dar na
    - "quam he vor den konningk vnde sprak: 'Konningk, lat myn blot vpnemen, ik"
    - byn nu van dode wedder vppe stan.' Do mende de konningk alwares vnde helt
    - ene vor godes sone. Bewile was he myt deme konninge besloten in eyner
    - kameren. So was de ouele geyst in syner schepnisse dar butene vnde sprak myt
    - deme volke. Do menede dat meyne volk, dat he eyn god were, vnde makeden
    - na eme eyn schone bylde vnde screuen dar bonen, dat were Symon, de hilge
    - "god. To eyner tijd sprak Sunte Peter to konninge Nero: 'Konningk, du schalt"
    - dat wetten, dat desse Symon ne ys neyn god. Ik wil dij seggen hemeliken, wat
    - ik denke. Kan he dat vtraden, so ys he eyn god.' Do sprak he deme konninge
    - "in syn ore: 'Konningk, lat my halen eyn gersten brot.' Dat wart eme gehalet."
    - "Do sprak Sunte Peter: 'Ys Symon eyn god, so entrade he, wat ik gedacht"
    - hebbe.' Do wart Symon tornich vnde leit hijr vore lopen twey grote hunde, de
    - scholden Sunte Peter vreten. Do segende Sunte Peter dat brot vnde bodet den
    - hunden. To hant lepen se enwech. Do vorromede sijk Symon, dat he doden
    - wolde laten vpstan. Do starff dar eyn jungelingk. Dar wart Sunte Peter geladen
    - vnde jenne Symon. Welk erer den doden eyr yrweckede, de scholde hebben
    - gewunnen, den anderen scholdemen doden. Do beghan Symon ouer den doden
    - touerne also lange, wente he dat houet rorde. Do repen se alle, Symon were
    - "eyn god, vnde wolden Sunte Petere stenen. Sunte Peter sprak: 'Ys he leuendich,"
    - so sta he to male vp vnde gha syne strate.' Jenne lach yo al stille. Do sprak
    - "Sunte Peter: 'Jungelingk, sta vp in deme namen vnses heren Ihesu Christi vnde"
    - gha, wur du wult.' Tohant stunt he vp vnde begunde to ghande. Do wolden
    - "se Symon stenen. Sunte Peter enstadede des nicht vnde sprak: 'Vnse meister"
    - heuet vns also geleret, wij en scholen nicht arch myt argeme lonen.' Do genk
    - Symon to Sunte Peteres herberge vnde bant eynen hund vor de dore vnde
    - sprak:'Nu lat seen, ofte Peter nu hijr in dar ghan.'Sunte Peter quam vnde losede
    - den hund, vnde de hund grep synen meister Symon vnde warp ene to der
    - erden in eynen pol vnde toret eme alle syne cledere van syneme lyue. Sunte
    - Peter bot eme, he en scholde en nicht doden. Dar quam dat mene volk vnde
    - warp Symon myt hore vnde myt stenen vnde yageden ene naket vt der stad.
    - Do en dorste he bynnen eme jare van schanden nicht wedderkomen. Dar na
    - "quam he wedder to deme konninge Nero vnde sprak: 'Konningk, nu wil ik"
    - dij bewisen, dat ik godes sone byn. Ik wil vp vlegen to hemmele, dat du dat
    - anseen schalt.'De mere quam ouer alle dat lant. Symon genk vp eyn hoch pallas
    - pb: 65
    - vnde bot den ouelen geisten, dat se ene vp voren scholden. Se vorden en
    - "vp ho in de lucht. Do sprak Sunte Peter: 'Gij ouelen geiste, ik beuele juw\
      \ in"
    - deme namen vnses heren Ihesu Christi, dat gij en vallen laten.' Tohand leten
    - se en vallen to der erden, dar vel he den hals vntwe. Also namet eme eynen
    - ende, dat he eyn god wesen wolde. Also schal yd ock ghan Entekerste, de
    - schal sijk ock vor eynen god hebben. Van syme leuende wil ik juw eyn cleyne
    - 'seggen:'
  - chapter[n=2_32]:
    - Entekerst schal geboren werden to Babilonien van yodescher art van eynes
    - patriarchen slechte, de het Dan, vnde wert geboren van vnechte vnde wert
    - besneden also eyn yode, vnde eme wert erst gegeuen eyn hillich engel, also
    - eneme anderen mynschen. Darna, wan he so vormeten wert, dat he
    - sprekt, he sij Christus, godes sone, so vortiget syner de engel, vnde de duuel
      vnderwyndet
    - sijk syner. He wert weldich. Alle de yoden volgen eme. De roden yoden,
    - de besloten sin, de komet vt vnde volgen eme. Se bouwen den tempel to
    - Iherusalem wedder vnde beden en an also eynen god vnde spreken, he sij
    - Christus, vnde vnse here Ihesus Cristus dat hebbe Entekerst gewesen.
    - Verleye wijs bedruget he de lude; To deme ersten male myt syner valschen lere.
      He
    - sendet syne boden vt ouer alle de werlt. De bewisen sijk alse hilge lude vnde
    - predeken yegen den rechten gelouen vnde vorkeret vele volkes. To deme
    - anderen male bedruget he de lude myt synen valschen tekenen. He deyt myt
    - der swarten kunst vele tekene. He let doden vpstan, he let belde spreken, he
      let
    - bome bloyen vnde dorren, he let dat mer stormen vnde makedet wedder
    - stille. He let dat vur van deme hemmele komen vppe syne jungeren vnde let
    - se spreken allerhande tungen. He maket sijk also he dot sij vnde let sijk vpuoren
    - aIso he to hemmele varen sij. So kumpt he wedder vnde sprikt, he sij van dode
    - vp stan vnde bedruget myt synen tekenen vele volkes. To deme dridden male
    - so bedruget he de lude myt gaue. He wert sere rijke. He vint alle den schat,
    - de nu behut ys, vnde ghift alle den genoch, de eme volghen. To dem verden male
    - so bedwinget he de lude myt pyne. He leth den luden alle de pyne an, de he
    - bedenken kan, de eme nicht en volgen. Vnde den ne mot neymant nicht
    - vorkopen noch wedder enkopen, dat en sij also, dat se syn merk hebben. Dar
    - na kumpt Enoch vnde Elyas vte deme paradise. De predeken wedder em vnde
    - bekeren vde volkes, beyde yoden vnde heyden. De let Entekerst doden. So
    - liggen ere lichamme vp der straten tho Jherusalem verdenhaluen dach, dat se
    - neymant dar begrauen. Dar na, wan se so gelegen hebben verdenhaluen dach,
    - so se stan wedder vp van deme dode. So kumpt eyn stemme van deme hemele,
    - pb: 66
    - "de spreket also: 'Enoch vnde Elyas, varet her vp.' So varen se vp myt eme"
    - claren wolken. Dar na so leuet noch Entekerst veiteyn dage vnde settet
    - synen stol vp den berch to Olyueti vnder syn pauluun. So kompt Sunte Michael
      vnde
    - dodet en al dar. Al syn tijd, de he weldich ys, ne waret nicht lengk wan verdehalf
    - jar. Were de tijd nicht so kort, so nekunde neyn mynsche salich bliuen.
    - 'Syne knechte nemen dar na wiff vnde sint blide vnde vro vnde spreken also:'
    - "'Allene vnse furste dot ys, wij sint doch al seker.'Wan se so spreken, so kumpt"
    - snelliken de geye dot vnde slet se alle. Dar na so werden de yoden vnde de
    - heyden eyn cristendom vnde wert eyn gut vrede ouer alle de werlt. Wu lange
    - de werlt dar na stan schal bijt to deme jungesten dage, dat en weit neyn hilge
      in
    - deme hemmelrike noch ntyn mynsche in deme ertrike, sunder god alleyne.
    - Aldus nemet Entekerst synen ende, de sijk vor eynen god hebben wil. Alle,
    - de sijk vor eynen god nomen, de synd syne boden. Den nympt yd yo eynen
    - basen ende. Also genget ock deme konninge Cosdroe. Van deme wil ik dij
    - 'eyn cleyne seggen:'
  - chapter[n=2_33]:
    - Dat was eyn heydensch konningk, de het Cosdroe. De toch myt groter macht
    - alle de lant vmme vnde makede se sijk vnder dan vnde quam ock to Jherusalem
    - to deme hilgen graue. Dar quam eme alsulk vorvernisse to, dat he dar nicht
    - ne dorste bliuen. Dar nam he dat holt des hilgen cruces vnde vordet myt
    - sijk in syn lant vnde leit buwen eynen hogen torn van suluere vnde van golde
    - vnde van duren steynen. Dar let he anmaken sunnen vnde manen vnde sterne.
    - Dar hadde he vp laten leiden myt hemeliken pipen water vnde let dat van bouene
    - nedder vallen, also oft yd regen were. Dar bouen weren perde vnde wagene,
    - de lepen dar bouen vnde rummelden, dat scholde donre wesen. Dar sat he
    - vppe deme torne in eyme guldenen trone vnde satte dat hilge cruce to syner
    - vorderen hant vnde eynen hanen to syner luchteren hand. Vnde he scholde
    - wesen de hemmelsche vader, dat cruce de sone, de hane de hilge geyst.
    - Dar quam dat volk vnde mosten ene anbeden vor eynen god. Dar sat he, vnde syn
    - sone wareden dat konningkryke. Dijt vornam de keyser van Rome, Eraclius,
    - vnde sammede eyn grot her vnde toch dar hen. Do entmotte eme jennes
    - konninges sone myt eyneme groten here. Dar quemen se des ouer eyn, dat de
    - heren twe alleyne scholden vechten. Weme god den seghe geue, de scholde
    - here wesen ouer beyde her. Dar gaff god deme keysere den seghe. Do wart eme
    - de andere vnderdan myt alle syneme volke vnde vntfengen den rechten gelouen.
    - Do toch de keyser vorbat in deme lande vnde quam to jenneme torne, dar
    - "jenne Cosdre vppe sat, vnde vengk ene vnde sprak eme to: 'Hijrumme, dat"
    - du dat hilge cruce ichteswo geeret heuest, des schaltu geneten.Wultu de dope
    - pb: 67
    - vntfan, ik wil dij dat leuent geuen.' Des en wolde he nicht don. Do toch he
    - syn swert vt vnde heu eme dat houet aff. Also nam syn gotheit eyn ende. Des
    - gelijk lest men ock van eyme, de het Magymet, da de Betsermenien an gelouen.
    - 'Dar van wil ik dij eyn cleyne seggen:'
  - chapter[n=2_34]:
    - Dat was eyn moningk, de hette Sergius, de was houardich vnde stunt na groter
    - ere vnde herschop in deme houe to Rome. Der ne mochte eme nicht
    - werden. Do vel he in eynen mystrost vnde vortech des cristendomes vnde vlo
    - to der heydenschop vnde quam to Betsermenien vnde dede sijk to eyme jungelinge,
    - "de was rijke vnde het Magumet, vnde sprak: 'Wultu volgen myneme"
    - rade, ik wil dat don, dat du eyn here werdest alle desses landes vnde dat men
    - dijk vor eynen god anbeden schal.' He sprak, he woldet gerne don. Dar nam
    - he ene junge duuen vnde beslot de in eyner kameren, dar negenk nemant to
    - wen Maghumet alleyne, de gaf ere to etene. So nam he yo dat korn vnde
    - staket in syn ore vnde satte de duuen vppe syne schulderen vnde leit se vt
    - syneme oren etten. To lest wart se so wol gewanet, wan he quam, so vloch se
    - yo vppe syne schulderen vnde stack eme den snawel in syn ore vnde sochte
    - korn. De sulue Magumet hade ock besloten eynen jungen ossen in eyner
    - kameren, deme brochte he ock allene to ettene vnde hadde ene darto gewenet,
    - dat he sijk vor eme legede vp syne kne vnde at eme vt syme schote. Darna leit
    - de vorlopene monik alle dat volk to samne komen vnde sprak also, he wolde
    - en bewisen, wen se vor eynen god scholden hebben. Vp weme de hilge geyst
    - queme in eyner duuen liknisse, de were godes sone, den scholden se vor eynen
    - heren holden. Do genk he hen vnde leyt jenne duuen vt vlegen. De vloch al
    - vmme. To lest wart se gewar, war Magumet stunt, vnde vloch eme vp syne
    - "schulderen vnde stack eme den snawel in syn ore. Do sprak de monnik: 'Se"
    - gij dat wol, dat de hilge geyst runet eme in sin ore, wat he juw leren schal.'
    - Dar na leit he den ossen vtlopen. De was stark, vnde den enkunde neymant
    - gripen. To lest genk eme Magumet vntegen. Dar quam de osse vnde vel vppe
    - syne kne vnde legede eme synen munt in den schot vnde sochte syn voder, also
    - he gewonet was. Do hadde alle dat volk Magumet vor eynen god. Do gaff he
    - en eyne e, wo se leuen scholden. Suwan se vasten, so en eten se des dages nicht,
    - des nachtes eten se, wu dicke se wolden. Suwan se beden scholden, so mosten
      se
    - aller erst al ere lichamme waschen. Eyn man mochte wol hebben veyr husfruwen
    - to samne. Ere maghe mosten se wol nemen, vppe dat de mageschup
    - desste vaster were. Welk man mit eynes anderen wyne begrepen wert, de
    - stenede men beyde. Wart eyn man begrepen myt eyner ledigen fruwen, so
    - sloch men eme achteyn slege. Vele anderer stucke gaff he en to holdene,
    - pb: 68
    - ichteswelke weren gud, ichteswelke nicht gud. Dar was eyn rijke landes fruwe,
    - de wande des, dat he god were, vnde nam ene to manne. Also quam he in grot
    - gud. Do sande eme god eyne maninge to, dar he sijk bij bekennen scholde.
    - Dat was dat grote vngemak, dat quam eme dicke to. Des was de eddde fruwe
    - sere bedrouet, vnde he segede, dat Sunte Gabriel plege myt eme to sprekene;
    - dar van were dat, wente he syne groten clarheit nicht liden mochte. Dar na
    - ouer langk wart eme vorgeuen. Do leit he maken eyn schrin van yserne, dar
    - scholdemen en in leggen, wan he dod were, vnde leit buwen eynen
    - tempel, den leit he weluen myt seghelstene. Do he dot was vnde myt der
    - isernen laden in den tempel gebracht wart, do toch de steen, de bonene in deme
    - welue was, de yserne laden myt deme doden vp in dat welue. Dar bleff he
    - hangene. Do spreken se, dat were van hillicheit. Also bedroch he dat volk.
    - Noch gelouen de Betsermenien an en.
    - part: 3
    - pb: 69
    - Vader leue, ik bidde dij dorch vnsen heren god, lere my ock dat drydde bot.
    - Kynt leue, dat wil ik gerne leren dij, vppe dat du god biddest vor my. Dat
    - 'drydde bot ys dijt: Mynsche, du schalt de hilgen dage viren. Kint leue, du'
    - schalt in deme hilgen dage nicht arbeyden noch dyn ingesinde laten arbeyden,
    - 'wente dat myshaget vnseme leuen heren sere. Dar van wil ik dij eyn bilde seggen:'
  - chapter[n=3_1]:
    - Do de kindere van Ysrahel weren in der wostenie, dar vunden se eynen man,
    - de las holt to samne in deme hilgen dage. Den brochten se vor Moyses vnde
    - vrageden en, wat syn broke were. Moyses vragede vort vnsen heren. Vnse
    - here antwordede vnde sprak, dat men ene stenen scholde. Dar wart he gestenet.
    - -- Kint leue, lat dij dijt eyn lere wesen vnde proue, oft du dyne vire icht
    - 'so vde hebbest gebroken. Noch wil ik dij eyn ander seggen:'
  - chapter[n=3_2]:
    - Dat was eyn man, de dwank syn stefkint dar to, dat yd eme scholde helpen
    - plogen an Sunte Marien Magdalenen dage. Do he vp dem ackere was vnde
    - plogede, dar quam de blixem vnde vorbrande de perde in der ploch, vnde dat
    - vur quam deme manne in den vot vnde brande ene so sere, dat eme neyn arste
    - helpen kunde. Do leit he sijk voren to Sunte Marien Magdalenen kerken.
    - Dar dede he eyne louede, dat he nummer mer in deme hilgen dage arbeyden
    - wolde. Also wart he gesunt. -- Kint leue, lat dij dijt eyn lere wesen, vnde
      holt
    - dyne vire in deme hilgen daghe.
    - Kynt leue, wultu dyne vire wol holden, so ne schaltu in deme hilgen daghe
    - 'nicht dansen. Sunte Augustinus sprekt also: Welk mynsche in deme hilgen'
    - dage danset, de mochte also leff plogen edder hacken edder ander werk don.
    - 'Hijr van wil ek dij eyn bilde seggen:'
  - chapter[n=3_3]:
    - Dat was eyn junckfruwe, de plach gerne to dansene vnde newolde neyner
    - hilgen schonen. Eynes dages quam se to huß van deme danse vnde was mode
    - vnde legede sijk slapen. Dar dochte er, dat lude quemen ryden vp swarten
    - pb: 70
    - perden vnde vorden se in eynen dal, de was duster, vnde brochten se vor
    - "Lucifer. De sprak: 'Dijt ys eyn gud denserynne. Schuret er den hals bynnen,"
    - dat se wol vore singen moge.' Dar quam eyn vnde grep eynen brant vte deme
    - vure vnde staken er in den hals bijt in de stroten. Dar beghan se to ropen luder
    - stemme. De lude lepen to vnde vrageden, wat er were. 'O we,' sprak se, 'ik
    - byn altomale vorbrant.' Dar was se swart vnde jamerliken geschapen,
    - vnde dat vlesch vel er al entliken stucken aff deme liue vnde stank so ouele,
    - dat se neymant liden mochte. Do brachtemen se in dat spettal. Dar vorlouede
    - se, dat se nummer mer dansen wolde. Also wart se wedder gesunt. -- Kint leue,
    - 'lat dij dijt eyn lae wesen. Noch wil ek dij eyn ander seggen:'
  - chapter[n=3_4]:
    - Dat geschach in deme lande to Sassen in eyneme dorpe, dat het Kolbeke. In
    - des hilgen kerstes nacht, do men de mettene sangk, do stunden vrie lude vppe
    - "deme kerkhoue, vnde eyn sprak to den anderen: 'Wil wij eyn weynich springen,"
    - dat wij warm werden.' Dar begunden se to dansen vnde sprungen. Do de
    - prester beghynnen scholde des hilgen kerstes mysse, do genk he vt vnde bat
    - "se, dat se affleten. Se enleten nicht aff. Do sprak he: 'Nu geue god vnde de"
    - hilge here Sunte Magnus, de hijr houet here ys, dat gij aldus eyn gantz jar
    - moten springen vnde dansen.' Dat geschach. Se danseden so al dat jar vmme,
    - dat se nu enrauweden, vnde newisten nicht vmme de synne. Des presteres
    - dochter was in deme danse. Ere broder quam vnde grep se bij deme arme
    - vnde wolde se affteyn vnde toch ere den arm vte deme liue, vnde dar negenk
    - neyn blot vth. Nochtan dansede se vort myt eyme arme. Dat wunder quam
    - ouer al dat lant. Dar togen de lude to van verne landen vnde sogen den jamer
    - an den luden. Ere cledere vnde ere scho vorsleten nicht, vppe se ne vel neyn
    - sne noch regen. Se hadden gesprungen eyne kulen in de erden bitte to deme
    - gordele. Do dat jar vmme quam, do horden se vp. Do brochtemen se vor dat
    - altar. Dar legen se vnde slepen dre dage vnde dre nacht, do worden se vntwaken.
    - Ichteswelke lude storuen alto hand, ichteswelke lude leueden nicht lange dar
      na.
    - Erer weren oueral vifteyn man vnde dre fruwen. -Kint leue, lat dij dijt eyn
      lere wesen.
    - Kynt leue, du ne schalt nicht allene dansen vormyden in deme hilgen dage,
    - sunder ock to allen tij den schaltu vormyden den dans vnde allerleye erdesche
      vraude,
    - 'vppe dat dij god geue de ewigen vraude. Hijr van wil ik dij eyn bylde seggen:'
  - chapter[n=3_5]:
    - Dat was eyn eddel junckfruwe, de horde guden luden to. Der was so leue tho
    - dansene, dat se leuer dansede wan se ete edder drunke vnde vorsumede dicke
    - er eten dorch des dansens willen, vnde wan se neynen dans ne hadde, so en
    - pb: 71
    - wort se nummer vro. Darumme was ere vader vnde ere moder sere bedrouet.
    - To eyner tijd quam dar eyn broder, deme clageden se ouer ere dochter vnde
    - 'beden en, dat he se dar van sturen wolde. He nam se vt vnde sprak to er:'
    - "'Leue dochter, segge my: Oft men dij geue den kore, dat du enberen scholdest"
    - eynen dach vraude vnde scholdest dar na eyn gans jar in vrauden leuen, woldestu
    - "des nicht don?'Ja', sprak se, 'dat wolde ik don.'Do sprak de broder: 'Wultu\
      \ icht"
    - in desseme korten leuende erdescher vraude vnberen, vppe dat du dick ewichliken
    - vrauwest myt vnseme heren gode vnde myt vnser leuen fruwen vnde
    - "myt allen saligen hilgen?' Se swech alle wile. Darna sprak se: 'Ik newolde"
    - vmme alle desse werlt nicht vorlouen den dans in eyme dage, id newere
    - "also, dat ik in deme hemelrike ewichliken dansen scholde.' He sprak: 'Dochter,"
    - 'ik louet dijk bij myner sele: Wanne du to deme hemelrike kumst, wat du'
    - begerest, dat schal dij werden. Begerestu dansen, des schal dij genoch werden.'
    - "'Ja,' sprak se, 'dar genoget my wol an, deste my dansens genoch werde. Nu"
    - vorloue ik vnsem heren gode alle den dans vnde alle erdessche vraude, vppe
    - dat ik ewichliken myt eme mote dansen.' Dar toch se geystlike cleder an vnde
    - denede vnseme leuen heren in eres vader huß bijt in dat verde jar. Do wart se
    - seik. Do manede se ere moder, dat se bichten scholde vnde vntfan dat hilge
    - sacrament. Se sprak, se en woldes nicht don, dat en were also, dat de broder
    - queme, de er gelouet hedde den dans in deme hemmelrike. Do weren de
    - frunt bedrouet, wente de broder wonede verne van danne. Se, also dat god
    - wolde, dar quam de broder in dat hus ghande. Do worden se alle gevrauwet.
    - Dar dede se ere bicht vnde vntfengk vnses heren licham vnde leyt sijk don
    - dat hilge ammet. Dar lach se vnde sloch yo de ogen vp to deme hemele vnde
    - swech alstille lange wile. To lest beghan se vroliken to lachen vnde sprak to
    - "deme brodere: 'Vader, do gij my bekarden, do louede gij my, dat ik ewichliken"
    - myt gode scholde dansen. Der louede lat ik juw nu quit, wente ik se
    - mynen heren nu komen myt eyneme danse, dar an geyt syn benedide moder
    - Maria vnde alle de hilgen junckfruwen, de in deme hemelrike sin, vnde in den
    - dans trede ik nu. Wol my, dat ik yu geboren wart.' Darmede gaff se den geyst
    - vp. -- Kynt leue, lat dij dijt eyn lere wesen, vnde vle desse erdeschen vraude,
    - vppe dat juw werde de ewige vraude.
    - Kynt leue, wultu dyne vire wol holden, so ne schaltu des hilgen dages vnde
    - des hilgen nachtes vnde an hilger tijd neyne ouermate don an etene vnde an
    - drinkene. Allene dat yd to allen tijden grot sunde sij, doch so yset an hilger
    - tijd groter sunde vnde myshaget vnsem leuen heren. Dar van wil ik dij eyn
    - 'bilde seggen:'
  - chapter[n=3_6]:
    - pb: 72
    - Des sunnendages in deme vastel auende seten kumpane vnde drunken vnde
    - leueden in ouervlodicheit, dar to in deme anderen dage vnde des drydden. In
    - asschedage enleten se nycht aff. Do men mysse singen scholde, do sprak de
    - "eyne to deme anderen: 'Gha wij to der kerken vnde nemen de asschen vppe"
    - "dat houet.' Do beghan de andere to schympene vnde sprak: 'Sitte, ik wil dij"
    - hijr asschen genoch geuen vp dat houet,' vnde nam asschen vnde warp vppe
    - jennen. Seit, dar quam jenneme, de dar warp, so vele asschen vppe dat houet
    - stuuene, dat he nicht vp gedon kunde noch ogen noch munt, vnde war he
    - henne genk, yo was de assche bij eme. He genge in den bomgarden, in den
    - keller, vppe den sulle, vppe dat velt, de assche was yo mede also lange, bijt
    - he vorstickkede yamerliken in der asschen. -- Kynt leue, dijt lat dij eyn lere
    - 'wesen. Noch wil ik dij eyn ander seggen:'
  - chapter[n=3_7]:
    - Dat seten kumpane in eyme huse vnde krogeden den vastelauent ouer
    - wente an den mydweken to der myddernacht vnde hadden gegeten manigerleye
    - "spise. Do de hane kregede, do sprak de wert: 'Kumpane, wij moten eten van"
    - "eyner vetten hennen,' vnde sprak to syme knechte: 'Stich vp vnde hale vns de"
    - hennen. De deme hanen aller negest sittet, dat ys de vetteste.' He halde de
    - hennen, se wart gebroyet. Do men ere ingeweyde vt theen scholde, do toch
    - men dar vt eynen groten breden worm, de was so greselijk, dat alle den
    - gruwelde, de dar weren. Also bleff dat eten vnder wegen. -- Kynt leue, lat dij
    - dijt eyn lere sin vnde schone der hillighen thijd.
    - Kynt leue, wultu dyne vire holden, so schaltu des hilgen dages gerne to der
    - kerken ghan vnde schalt dan nahalen, dat du des werkeldages vorsumet heffst.
    - Vnde bouen alle dingk, de mysse neschaltu nicht vorsumen, vnde nicht allene
    - des hilgen dages, sunder ock alle dage, wan du des geplegen machst, so schaltu
    - yo gerne mysse horen; de tijd nekan dij nicht geschaden. Hijr van wil ik dij
    - 'eyn bilde seggen:'
  - chapter[n=3_8]:
    - Dat was eyn bederue rydder, de hadde eme konninge gedenet lange truweliken.
    - Do he steruen scholde, do beuol he synen sone deme konninge. De konningk
    - sprak, he wolde ene wol handelen. De sone hette Wilhelm. De vader rep en
    - "to sijk vnde sprak: 'Sone, ik schal nu steruen. Ik wil dij leren dre stucke,\
      \ dar"
    - 'schaltu myner bij denken. Dat erste ys: du ne schalt nummer den dach wesen'
    - pb: 73
    - 'ane mysse, also vere alse du se yummer hebben machst. Dat andere ys: wan du'
    - dynen heren edder dyne fruwen sust bedrouet, so ne schaltu dijk nicht vrauwen.
    - Du schalt dij myt en bedrouen vnde schalt dat bewisen, dat dij ere droffnisse
    - 'leit sij. Dat drydde ys: war du sust enen heteschen mynschen, de gerne achtersprake'
    - sprekt, den schaltu vlen.' Do de vader dot was, Wilhelm denede so wol,
    - dat en syn here vnde syn fruwe vnde alle dat ingesinde van herten leff hadde.
    - Do was dar in des konninges houe eyn rydder, de plach gerne achter den luden
    - spreken. Van deme toch he sijk vnde wolde neyne kumpanie myt eme hebben.
    - Do hadde jenne valsche rydder dat gemerket, wan de konningkynne bedrouet
    - was, so bedrouede sijk ock Wilhelm. Do genk he to deme konninge vnde
    - segede, Wilhelm hedde de konningkynnen leff gewunnen. 'Here,' sprak he,
    - "'wille gij dat prouen, so bedrouet se myt welken smeliken worden. Gij scholen"
    - dat seen, dat he sijk myt er bedrouet.' Dat dede de konningk vnde vant dat
    - also. Do wart he tornich vnde nam rad, wo he en van den dagen mochte
    - "bringen. Do sprak de valsche rydder: 'Here, ik wil yu eynen guden rad geuen:"
    - Sendet en morgen vro in dat holt to deme kalk ouene vnde beuelet den kalk
    - berneren, we morgen vro aller erst kumpt to en van juwer wegene, den
    - scholen se to hant in den ouen werpen.' Also dede de koningk vnde beuol
    - Wilhelme des auendes, dat he des morgens vro scholde ryden to den kalk
    - 'berneren vnde scholde spreken: Myn here enbut juw, dat gij don, also he juw'
    - bevolen heft. Des morgens vro was Wilhelm rede vnde red vt. Do he vppe
    - deme wege was, do horde he mysse luden. Dar red he hen vnde genk
    - in de kerken vnde horde de mysse all vt. De wile sat de valsche rydder vp
    - vnde red eme na vnde wolde beseen, wu yd eme geghan were, vnde quem
    - "errst to deme ouene vnde sprak: 'Wanne, gij kumpane, hebbe gij gedan, dat"
    - juw myn here beuolen hadde?' 'Neyn,' spreken se, 'wij en hebbens noch nicht
    - gedan, wij willent altohant don.' Dar grepen se den valschen modingk vnde
    - worpen en in den ouen. Do Wilhelm syne mysse gehort hadde, do quam he to
    - deme ouene vnde sprak, dat se scholden don, also en dekonningk beuolen hedde.
      Se spreken also, se heddent gedan. He quam wedder to deme konninge vnde
    - sprak, yd were alrede berichtet, er he quam. Do vragede de konningk, wo he
    - so lange gethogeret hedde. He sprak, he hedde mysse gehort. 'Ja,' sprak de
    - konningk, 'de mysse heuet dij des liues behulpen.' Do vragede he so lange, bit
      he vppe de warheit quam, vnde hadde ene leuer wan he vore hadde. -- Kynt Ieue,
      lat dij dijt eyn lere syn, vnde hore gerne mysse, wan du se hebben machst.
    - Kynt leue, wan de mysse vte ys, so plegen ichteswelke prestere na to sprekene
    - 'dat hilge ewangelium van Sunte Johannese: In principio erat verbum. Dat'
    - schaltu gerne horen vnde schalt des gantzen gelouen hebben, wan du dat
    - pb: 74
    - gehort heffst, in deme dage nemach dij neyn vnweder schaden, ntyn donre,
    - 'neyn blixem. Hijr van wil ik dij eyn bilde seggen:'
  - chapter[n=3_9]:
    - Dat was eyn prester vnde twe man, de scholden ryden ouer eynen wech. Do
    - 'reden se dorch eyn dorp, dar sangk men mysse. Do sprak de eyne knape:'
    - "'Ga wij in de kerken vnde horen misse.' Se spreken, se wolden eten, vnde"
    - ryden vort. He genk in de kerken, se reden in de herberge. Do jenne in de
    - 'kerken quam, do was de misse vte vnde de prester sprak dat hilge ewangelium:'
    - In principio erat verbum. Do dat vte was, do genk he hen vnde at. Do reden
    - se vore vnde quemen vp dat velt. Dar erhoff sijk eyn grot vnweder, vnde se
    - begunden vlen wedder to dorpe. Dar quam eyn grot blixem, dar mede wart
    - "ene stemme gehort, de rep: 'Sla, sla, sla!' Do quam eyn grot slach vnde sloch"
    - den prester to dode. De andere twe de randen vort. Do quam auer eyn blixem
    - "vnde eyn stemme, der rep: 'Sla, sla, sla!' Do quam eyn ander slach vnde sloch"
    - den enen, de des presteres kumpan was. De drydde rande vort. Do quam auer
    - "eyn blixem vnde eyn stemme: 'Sla, sla, sla!' Do quam eyn ander stemme vnd"
    - "sprak: 'Sla nicht, sla nicht, sla nicht! He heuet dalingk gehort dat hilge\
      \ ewangelium:"
    - In principio erat verbum.' -- Kynt leue, dijt lat dij eyn lere syn vnde
    - hore dat ewangelium gerne.
    - Kynt leue, wultu dyne vire wol holden, so schaltu des hilgen dages gerrie
    - godes wort horen; vnde nicht allene des hilgen dages, sunder ock alle dage,
    - wente dat wort godes heft grote nut. Eyn mynsche mach eyn wort horen,
    - 'dat he gereneget wert van allen sunden. Dar van wil ik dij eyn kleyne seggen:'
  - chapter[n=3_10]:
    - Dat was eyn hillich man, de stunt to eyner tijd vnde sach de lude to der kerken
    - han. Dar sach he eynen mynschen, de was vnreyne vnde swart. Dar gengen
    - duuele vnde hadden eme kedene vmme den hals gebunden vnde ledden
    - en. Dar gengen duuele al vmme vnde sprungen vnde lacheden vnde weren
    - sere blide. Vnde de hilgen engele gengen verne achter na vnde weren bedrouet.
    - Do de hilge man dijt geseen hadde, do legede he sijk an syn beth. Darna sach
    - he, dat de sulue mynsche wedder vte der kerken quam vnde was clar also de
    - sunne, vnde de engele gengen bij em vnde weren blide vnde vro, vnde de
    - duuele volgeden verne na vnde weren drouich. Dar segede de engel deme hilgen
    - manne, dat de mynsche myt groten sunden in de kerken genk vnde horde dat
    - pb: 75
    - godes wort vnde krech dar sulke ruwe, dat eme alle syne sunde vorgeuen
    - worden. -- Kint leue, lat dij dijt eyn lere wesen vnde hore gerne godes wort.
    - Kynt leue, du schalt godes wort gerne horen, vppe dat dij god gerne hore in
    - dynen noden. Horstu godes wort nicht gerne, du schalt dat weten, dat dij god
    - 'nicht gerne horet. Dar van wil ik dij eyn bilde seggen:'
  - chapter[n=3_12]:
    - Dat was eyn man, de wolde godes wort nicht gerne horen. Wan men beghan
    - to predekene, so genk he yo vte der kerken edder stunt vnde kolsede vnder der
    - predekate edder sat vnde slep. Dat geschach dar na, do he dot was vnde vp der
    - baren stunt, do de prester ouer eme laß dat beth, dat men plecht to lesene
    - ouer den mynschen, wan men ene begrauen schal, so biddet de prester vor den
    - doden. Do stunt dar eyn cruce, dat bilde nam sine hende van deme cruce vnde
    - helt se vor beyde oren. Do de prester dat sach, do horde he vp vnde newolde
    - "nicht mer lesen vnde bidden vnde sprak to den luden: 'Wat helpet, dat wi vele"
    - bidden vor dessen man. God ne wil syn beth nicht horen; de wile he leuede,
    - wolde he godes wort nicht horen.' -- Kynt leue, lat dij dijt eyn lere syn vnde
    - hore gerne godes wort.
    - Kynt leue, du schalt godes wort nicht hinderen. Du ne schalt vnder der predekate
    - nicht runen, nicht weynen, nicht lesen, nicht to handen hebben, dar de
    - predekere mede werden gehinderet vnde andere lude, de godes wort gerne horen.
    - 'Dar van wil ik dij eyn bilde seggen:'
  - chapter[n=3_12]:
    - Dat stunt eyn predeker vnde predekede. Do stunt dar eyn mynsche vnde
    - "hinderde en. Do sprak de broder: 'Frunt, hot dijk vore. God wert yd an dij"
    - wreken, dat du syn wort hinderest.' Tohant quam de ouele geyst vnde vor
    - eme in syn lyff vnde wart so vnsynnich, dat men ene binden moste. AIso lach
    - he teyn weken. Do quam de broder dar wedder. Do beden sine frunt, dat he
    - vor ene bede vnsen heren Jhesum Christum, dat he sijk ouer en irbarmede.
    - Dat geschach. De broder bat vor em, vade he wart geloset van deme ouelen
    - geyste. -- Kynt leue, lat dij dijt eyn lere sin vnde nehindere godes wort
    - nicht. Wultu des nicht horen, so ga vte der kerken vade nehindere andere
    - lude icht.
    - Kynt leue, alle de jenne, de godes wort gerne hinderen, de sint des duuels
    - ingesinde, wente he dar na steyt, dat he godes wort hindere. Dar van wil ik
    - 'dij eyn bilde seggen:'
  - chapter[n=3_13]:
    - pb: 76
    - Dat was eyn hillich man, de sach eynen duud gan, de droch eynen groten
    - "sack. Do vragede he en, wat he droge. He sprak: 'Ik dre bussen myt mannigerhande"
    - arcedie.' Do wisede he eme swarte bussen. 'Seit,' sprak he, 'dar ys salue
    - inne. Dar mede salue ik de ogen der lude, dat se slapen mogen in der predekate,
    - wente de predekate hindert my to sere. Den mynschen, den ik dryttich edder
    - vertich jar in myner gewalt hebbe gehat, de wert my in eyner predekate
    - "benommen.' Noch wil yk dij eyn ander seggen:"
  - chapter[n=3_14]:
    - Svnte Hylarius genk vt vnde wolde ghan in dat lant predeken godes wort.
    - Do quam de ouele geist in eynes knapen liknisse vnde wart syn kumpan. Do
    - se to der herberge quemen, do wolde Sunte Hylarius water drinken, also he
    - "plach to donde. Do segede sin kumpan: 'Leue vader, gij en scholen neyn water"
    - drynken. Gij scholen wat wynes dar to don, vppe dat gij stark werden to godes
    - "denste.' He dede also. Dar na segede he: 'Leue vader, gij ne scholen den wyn"
    - nicht mer mengen; van bosem mengende quam nu nicht gudes. Drinket den
    - win al vngemenget, vppe dat gij stark werden to godes denste.' He dede also.
    - "Dar na segede he: 'Leue vader, gij scholen orloues geneten vnde eten vlesch,"
    - vppe dat gij stark werden to godes loue.' He dede also. Also let he allenhant
    - aue van syneme strengen leuende. To lest quemen se to eyneme dorpe. Dar
    - "sprak auer jerme: 'Leue vader, hyr ys eyn gud fruwe, de begeret des sere, dat"
    - se gerne ju spreke.' Do he dar quam to der fruwen vnde myt er sath vnde
    - sprak, do bekorede en de ouele geyst so sere, dat he vil na bosen willen hadde
    - to der fruwen. Do quam Sunte Mertin to mate vnde voryagede den bosen
    - sagen vnde warnede den hilgen man. Also laghet de duuel den predekeren,
    - vppe dat he godes wort hindere. Auer vnse leue fruwe beschermet se. Dar
    - 'van wil ik dij eyn bilde seggen:'
  - chapter[n=3_15]:
    - Dat was eyn hillich junckfruwe in eyner klus, de horde seggen, dat eyn nye
    - orde vppe komen were, de hette de predeker orde. De lepen de werlt vmme
    - vade lereden dat volk. Do begerede se des, dat se er welken sege. Dar na geschach,
    - dat dar twe brodere quemen vnde grotten se. Do se se sach, do dachte se in
    - 'ereme herten: Dat ys vnmogelijk, dat desse lude sijk kunnen bewaren vor'
    - sunden, de so wanderen mangk der werlde. En mot vele bekoringe tokomen.
    - pb: 77
    - Des nachtes duchte der junckfruwen, dat vnse leue fruwe Sunte Maria queme
    - "to er gane in sulke vare, ofte se sere bedrouet were, vnde sprak to er: 'Du"
    - heuest my sere vortornet myt deme, dat du myne leuen knechte so bedachtest.
    - Menestu des, dat ik se nicht kan bewaren vor bekoringe? Su, ik wil dij dat
    - bewisen, dat ik erer sunderlike roke hebbe.' Do sloch se eren mantel vp vnde
    - 'wisede ere eyne grote schare predekere brodere. Mangk den sach se de suluen
      twe, de dar to er gewesen hadden. -- Noch wil ik dij eyn ander bilde seggen:'
  - chapter[n=3_16]:
    - Twe brodere scholden ghan to eme dorpe. Do quemen se to eynem watere,
    - dar ne was neyn schep. Do segen se ouer dem watere an da anderen siden
    - "eyn schep stan. Do sprak de ene: 'Schep, ik bede dij bij dem worde godes, dat"
    - wij denken to predekene, dat du komest vnde halest vns ouer.' Tohant quam
    - dat schep to en vletene ouer dat water, dar tredal se in. Do enhadden se neynen
    - remen. Su, dar quam eyn junckfruwe springene bouen van dem berge, de
    - was wol van achteyn jaren, de hadde eynen remen vp ereme halse, vnde trad
    - in dat schep vnde vorde se ouer. Do ne segen se er nicht mer. Dar dankeden se
    - vnseme leuen heren vnde vnser leuen fruwen vnde gengen in dat dorp vnde
    - predekeden godes wort. -- Kynt leue, dijt hebbe ik dij geseget, vppe dat du
    - 'deste groter leue hebbest to deme worde godes. Noch wil ik dij eyn ander seggen:'
  - chapter[n=3_17]:
    - Dat was eyn hillich prester, de hette Beda. De was blint vnde leyt sijk leyden
    - van eme dorpe to dem anderen vnde predekede godes wort. To eyner tijd
    - quam he vp eyn velt, dar legen vele stene. Do segede sin knecht dorch sin
    - "spot: 'Here, hir sind vele lude gesamnet, de wolden gerne godes wort horen."
    - Wil gij en predeken?' He sprak, ya, he wolde dat gerne don. Dar beghan he to
    - "predeken. Do de predekate eyn ende nam, do sprak he to dem lesten: 'Nu"
    - segene vns alle de vader vnde de sone vnde de hilge geyst.' Do antworden de
    - 'hilgen engele vnde spreken: Amen, vnde alle de stene, de dar legen, spreken:'
    - Amen. Do desse sulue prester begrauen was, do quam de hilge engel vnde
    - 'screff bouen syn graff: Hic sunt in fossa Bede Venerabilis ossa. Dat sprekt
      so'
    - 'vele: Hijr sind in begrauen de beine des eraftigen presters Beden. -- Noch
      wil'
    - 'ik dij eyn ander seggen:'
  - chapter[n=3_18]:
    - Dat was eyn gud broda in da predeker ordan, de plach gerne godes wort to
    - predekene. Do he wol drittich jar in dem orden gewesen hadde, do openbarde
    - sijk eme vnse leue fruwe vnde droch ere herte leue kint in ame arme vnde
    - "bot eme dat kint vnde sprak: 'Frunt, du heuest truweliken godes wort gepredeket."
    - pb: 78
    - Dijt kint nym, dat schaltu to lone hebben.' Dar vnfengk he so grote
    - vraude inwendich an syner sele, dat he bynnen achte dagen nu ettens edder
    - 'drinkens enbiten mochte. -- Noch wil ik dij eyn ander seggen:'
  - chapter[n=3_19]:
    - Do de predeker orde erst nyge was, do entfengen se eyn closter in eyner stad,
    - de het Banonia. In deme lande was eyn scholer, de hadde eyn bister leuent.
    - 'Deme wart bewiset eyn geysdijk beschowinghe: Eme duchte, dat he were'
    - vppe eme groten velde. Dar irhuff sijk eyn grot storm vnde vnweder, blixem,
    - donre, hagel vnde regen. Dar begunde he to vlene vnde newiste nicht, wor he
    - hen keren scholde. Tolest sach he eyn huß stan. Dar quam he to vnde kloppede
    - dar vore vnde bat dorch god, datme en in wolde laten. De husfruwe antworde
    - "dar innen vnde sprak: 'Ik byn de rechticheit vnde wone hijr; dijt ys myn huß."
    - Myt my nemach nemant wanen, he nesij recht. Du ne bist nicht recht, du
    - heuest eyn vnrecht leuent. Darumme ne machstu myt my nicht wonen.' Do
    - he dat horde, do wart he sere bedrouet vnde genk al wenende van deme
    - huß. Do sach he noch vorbat eyn ander huß. Dar lep he hen, vnde dat vnweder
    - wart yo groter vnde groter. Do he dar quam vor dat huß, dar kloppede he
    - vnde bat dorch god, dat men en wolde in laten, vppe dat he nicht vordorne
    - "in deme vnwedere. Do antworde de husfruwe vnde sprak: 'Ik byn de warheyt"
    - vnde wone hijr; dijt ys myn huß. Hijr ne mach nemant wonen myt my, he en
    - sij waraftich. Darumme ne late ik dij nicht in, wente du ne heuest de warheit
    - nicht leff.' Do wart he noch mer bedrouet vnde leip vort. Dar sach he noch
    - eyn ander huß. Dar kloppede he vore vnde bat dorch god, dat men ene in
    - "wolde laten. Do antworde de husfruwe vnde sprak: 'Ik byn de vrede vnde"
    - wone hijr; dijt ys myn huß. Ik ne late dij nicht in, wente de vrede en ys nicht
    - myt bosen luden, sunder myt gudan luden. Auer ik wil dij eynen guden rad
    - 'geuen: Hijr vorbat wonet myn susta, de barmherticheyt, de allen bedroueden'
    - yo to hulpe kumpt. Ga da to a, se gift dij guden rad; wat se dij het don, dat
    - do.' He genk hen vnde quam to yenneme huß vnde kloppede vnde bat dorch
    - "god, dat men ene in laten wolde. Do antworde de husfruwe vnde sprak: 'Ik"
    - byn de barmherticheit vnde wane hijr; dijt ys myn huß. Du bist in groten
    - 'noden; ik wil dij eynan guden rad geuen: Wultu salich werden an deme liue'
    - vnde an der sele, so ga to Banonien to den predeker broderen vnde begiff tij
    - dar.' To hant, do he vntwaken wart, do genk he hen vade begaff sijk aldar,
    - Kint leue, hirumme, wente god de predekere aldus heuet vt gekoren vnte
    - geeret, darumme schaltu ere predekate gerne horen.
    - Kynt leue, wultu dijt dridde bot godes gerne wol holden, so schaltu des hilgen
    - tages gerne beden vnde schalt dan alle dat nahalen, dat du alle de welken
    - pb: 79
    - vorsumet heffst. Darumme synd de hilgen dage gesat, dat men dan nicht arbeiden
    - schal, sunder men schal dan to der kerken gan vnde beden.
  - chapter[n=3_20]:
    - Vader leue, ik ne kan nicht beden, leret my dorch god, wogedane beth ik
    - beden schole. Kint leue, dat wil ik dij gerne leren, vppe de rede, dat ik al
    - dynes bedes delhaftich sij. -- Kint leue, welk bet dat dijk aller mest innicheyt
    - ghifft, dat schaltu aller leuest spreken, dat sij dat Pater noster, dat sij
      dat Aue
    - Maria, dat sij eyn ander beth, vnde schalt dij yo dar an fliten, dat du innicheit
    - hebbest, dat du myt guder andacht bedest, dat du dij nicht myt vnnutten
    - danken bekummerest, dat du so bedest, dat du andere lude nicht nehinderest,
    - dat du yo welke innicheit vnde geystlike soticheyt volest. Wente beter ys
    - eyn Pater noster myt innicheit, dan eyn gantz salter sunder innicheit. Hijr
      van
    - 'wil ik dij eyn bilde seggen:'
  - chapter[n=3_21]:
    - Dat was eyn junckfruwe, de plach sere innichliken to bedene in eyneme
    - winkele in der kerken. Dat hadde gemerket eyn bisschup, de sach dat, dat eyn
    - wit duue quam van deme hemele vnde satte sijk der junckfruwen vp dat
    - houet vnde drank alle de trane, de de junckfruwe wenede in ereme bede. Do
    - nam de bisschup de junckfruwen vt vnde vragede, welk er bet were. Se sprak,
    - se nekunde anders neyn bet wen dat Pater noster. Do gaff he er eynen salter
    - vnde beuol er, dat se den alle dage scholde lesen. Se nam den salter vnde laß
    - den alle dage. Na der tijd en sach de bisschup de dunen nicht mer komen,
    - "also he vore geseen hadde. Do segede de bisscup to der junckfruwe: 'Dochter"
    - "leue, wu behaget dij de salter,' Se sprak: 'Leue here, ik lesene alle dage,\
      \ auer"
    - ik ne vole alsulke soticheit nicht, alse ik plach to donde.' Do nam he den
    - salter wedder vnde beuol er, dat se spreken scholde dat Pater noster, alse se
    - plach. -- Kint leue, lat dij dijt eyn lere syn vnde bede yo dat beth, dat dij
      aller
    - 'mest innicheit gifft. Noch wil ik dij eyn ander seggen:'
  - chapter[n=3_22]:
    - Dat was eyn eddel rydder, de begaff sijk in eynen orden. De rydder ne kunde
    - neynerlege beth. Do wart eme gesath eyn mester, de eme syn bet leren scholde.
    - 'Do hadde he so harden syn, dat he nicht mer leren kunde, dan desse twe wort:'
    - Aue Maria. Dat sprak he to allen tijden vnde anders nicht vnde helt dat alle
    - syne leuedage myt groter innicheit. Do he dot was vnde begrauen was, do wos
    - vte syme graue eyn schone lylie, vnde an jowelkem blade was yo gescreuen
    - myt guldenen bokstauen dat Aue Maria. Do wunderde den broderen sere,
    - pb: 80
    - wat dat menede, vnde grauen dat graff vp vnde vunden, dat de wortele vte
    - syneme munde was gewassen. Do sprak syn mester, dat he anders neyn beth
    - plach to spreken wen dat Aue Maria.
    - Kynt leue, wan du dyne tide lesest, so schaltu langseme spreken vnde de wort
    - aldeger vt. Nutter ys dat, dat du eyn Pater noster langseme sprekst, dan twe
    - yagende. Wente alle de wort, de du van yagende ouer slest in dynen tiden, de
    - beholt de ouele geyst vnde wil se dij vorewerpen in deme jungesten rychte.
    - 'Hijr van wil ik dy eyn cleyne seggen:'
  - chapter[n=3_23]:
    - Dat geschach in eyneme clostere, dar was eyn hillich broder, de was to eyner
    - tijd an synem bede. Do sach he eynen ouelen geyst ghan in deme clostere, de
    - droch eynen groten sak vppe syneme halse. Dar beswor he en, dat he em seggen
    - "scholde, wat he droge in deme sacke. Do antworde he vnde sprak: 'Ik samne"
    - hijr in dussen sack alde tobrokene wort, de desse brodere spreken, wan se ere
    - tide lesen, vnde darto alle de wort vnde bockstaue, de se ouerslan edder vorgeten.'
    - "Do sprak de hilge man: 'Wo ys dyn name?' He sprak: 'Ik byn geheten"
    - "Tutenillus.' Do makede de hilge man dar van dij versch: Fragmina verborum"
    - Tutenillus colligit horum, vnde segede dat den broderen, vppe dat se sijk
    - 'bewareden dar vor. -- Noch wil ik dij eyn ander bilde seggen:'
  - chapter[n=3_24]:
    - Dat was eyn gud fruwe, de plach vnse leuen fruwen to grotene myt eyme
    - "Aue Maria. To eyner tijd openbarde sijk er vnse leue fruwe vnde sprak: 'Leue"
    - fruntynne myn, du plegest my gerne to groten myt eneme Aue Maria, dar
    - deystu my sere leue an. Auer du plegest et to yagende to sprekene. Sprekt wol
    - "langseme, so yset my noch bet to danke.' -- Noch wil ik dy eyn ander seggen:"
  - chapter[n=3_25]:
    - Dat was eyn dyaken, de het Arnolphus. De plach syne tyde yagende to sprekene
    - vnde leit vele wort vnde bockstaue vnderwegen. Darumme so vor eme de
    - ouele geist in syn lijff vnde pynegede en sere. To eyner tijd wolde he to godes
    - dische gan. Do nam ene de oule geist vnde warp en to der erden in der kerken
    - vor alle deme volke. -- Kint leue, lat dij dijt eyn lere sin vnde sprek dyn
      beth
    - 'vnde dyne tide myt flite. Noch wil ik dij eyn ander seggen:'
  - chapter[n=3_26]:
    - Kynt leue, du schalt dat leren, dat du dyn beth kunnest innichliken beuelen
    - vnsem heren gode vnde den hilgen. Mannige lude spreken eyn Pater noster
    - pb: 81
    - vp dat andere vnde laten dat varen vnde bevelent nemande. Also en schaltu
    - nicht don. Du schalt dat leren, dat du dat innichliken kunnest beuelen gode
    - vnde sprek na dyner macht bewilen mer, bewilen myn, dar na dat du de tijd
    - heuest vnde de stede.
    - Du schalt to deme ersten male dre Pater noster spreken der hilgen dreuoldicheit,
    - deme vadere vnde deme sone vnde deme hilgen geyste, vnde danken gode, dat
    - he dij gebeldet heft na der hilgen dreuoldicheit, vnde bidden ene des, dat he
    - dij behode vnde beware, dat dat bilde der hilgen dreuoldicheyt nummer van
    - dyner sele vorscheyden werde vnde dat he dij dar bringe, dar du beschowest
    - den spegel der hilgen dreuoldicheit sunder ende. Dar na sprek eyn Pater noster
    - syner hilgen bodeschup, alse he van deme hemele quam in de werlt vnde
    - vntfengk de mensheit an deme reynen kuschen lichamme der benediden maget
    - Sunte Marien. Dar na sprek eyn Pater noster syner hilgen bort, alse he vns
    - geboren wart vns allen to eyme troste. Dar na syner hilgen besnydinge, also
      he
    - syn erste blot got in deme achteden daghe dorch vnser sunde willen, vppe dat
    - syn dure blot nummer an vns vorloren werde. Dar na syna voruolginge, de
    - he let van synen vigenden, do he nochtan soch, vnde moste myt syner leuen
    - moder Marien dat lant rumen vnde vlen in dat lant to Egipten; vnde dat let
    - he dorch vnser sunde willen. Dar na syner bekoringe, de he let van den ouelen
    - geisten, vppe dat he dij to hulpe kome in al dyner bekoringe. Darna al syneme
    - groten arbeyde, dat he hadde, do he dat lant vmme wanderde vnde predekede
    - vnde lerede den wech des ewigen leuendes. Dar na syner vengknisse, dat he
    - geuangen vnde gebunden wart dorch vnser sunde willen. Dar na syner bitteren
    - eyslinge, dat he dorch vnsen willen to der stupe geslagen wart. Dar na syner
    - dornen kronen, de dorch syn benedide houet gedrukket wart. Dar na synen
    - hilgen viff wunden, de he dorch vnsen willen an deme cruce leit. Dar na
    - syneme bitteren dode, den he dorch vnsen willen an deme cruce nam, dat he
    - vns vorlene eynen saligen dot. Dar na syme hilgen cruce, dar he den dot
    - an let. Dar na syme hilgen spere, dat dorch syn herte genck. Dar na den hilgen
    - negelen, de dorch syne hende vnde vote gengen. Dar na syme hilgen graue,
    - dar he inne begrauen wart. Dar na syner hilgen vpstandinge. Dar na syner
    - hilgen hemmeluart, dat he dij helpe, dat du eme na motest varen to deme
    - ewigen ryke. Alle desse stucke schaltu ouer spreken, eyn jowdijk myt eme
    - Pater noster edder myt twen edder myt dren, wu du vormachst vnde dar na
    - du de tijd heuest. Wultu dar mer to setten, dat machstu don, dar na dat dij
      god
    - de gnade gift. Isset ock tho langk, so lat eyn deyl vnderwegen vnde sprek den
    - pb: 82
    - hilgen viff wunden viff Pater noster vnde darto, wat du wult. Er du nicht
    - ensprekest, du scholdest vnsem leuen heren gode eyn ynnich Pater noster
    - spreken. Id nemach nummer so cleyne wesen, god ne wil dij dar yo lon vmme
    - geuen. Du neschalt ock nummer in so groten sunden wesen, dat du darumme
    - altomale scholdest dyn bet vnderwegen laten. Allene bistu in groten sunden
    - vnde sprekestu nochtan dyn bet, god ne lettes dij vngelonet nicht. Hijr van
    - 'wil ik dij eyn bilde seggen:'
  - chapter[n=3_27]:
    - Dat was eyn rydder, de plach vele to rouene vnde dede vele boser werk. Den
    - vengk keyser Frederick vnde let en ane bicht altohant hengen an eynen bom.
    - Dar na ouer mannigen dach do reden dar lude vore, dar he hengk, vnde begunden
    - van ome to spreken vnde clageden, dat de vrome rydder syn lijff also
    - vorloren hedde. Do horden se ene stemme van jenneme bome, de reip se, dat
    - se dar quemen. Do worden se vorveret vnde ne dorsten nicht komen. Do
    - "sprak jenne noch eyns: 'Komet here, leuen brodere, ik byn also recht kristen"
    - also gij syn.' Do reden se to eme vnde vrageden, wo he leuen mochte so lange.
    - "He sprak: 'Ik leue van der gnade vnses leuen heren godes, wente syn barmherticheit"
    - ys so grot, dat se neyn herte kan vuldenken. Ik hadde vnsem leuen
    - heren eyn klene denstes gedan; darumme heft he my dusse grote gnade bewiset.
    - Ik was eyn grot sunder vnde hadde eyn bister leuent. Doch so plach
    - ik des, dat ik alle dage tein Pater noster sprak, vnde dat heft my gehulpen.'
    - Do vrageden se, wu dat he de tein Pater noster plege to sprekene. Do sogede
    - "he: 'Ik sprak yo dre Pater noster vnde dre Aue Marien der hilgen dreuoldicheit,"
    - de my gheschapen heft, vnde viff Pater noster vnde viff Aue Marien den hilgen
    - viff wunden, de my geloset hebben, eyn Pater noster vnde eyn Aue Maria
    - myneme hilgen engele, de myn hoder is, eyn Pater noster vnde eyn Aue Maria
    - deme hilgen lichamme vnses leuen heren, dat he my nummer lete scheiden van
    - desseme leuende, syn hilge licham en worde my to dele. Dar vmme nemach
    - ik nicht steruen, ik ne hebbe bichtet vnde hebbe den hilgen licham vntfangen.'
    - Do nemen se ene aff vnde brochten ene in de stad. Do he bichted hadde vnde
    - den hilgen Iycham vntfangen hadde, do gaff he den geyst vp. -- Kint
    - leue, lat dij dijt eyn lere syn vnde sprek yo din beth, allene bistu in eme
      sundechliken
    - leuende.
    - Kynt leue, bouen alle bed so schaltu yo de martere vnses heren gerne eren vnde
    - schalt se dicke bedenken myt rechter innicheit vnde mede lidunge vnde myt
    - dangsamicheit, dat du eme darumme dankes van al deme herten; dat ys eme
    - 'sere anneme. Dar van wil ik dij eyn cleyne seggen:'
  - chapter[n=3_28]:
    - pb: 83
    - Dat was eyn hillich ensedelingk, de sath in syner cellen vnde bath vnsen leuen
    - heren van eme innigen herten, dat he em bewisen wolde, welk denst eme aller
    - behegelikest were. Do horde he dar butene vor syner cellen eynen kranken
    - mynschen anken vnde ghellen. He sach vt vnde wolde weten, wat dar were. Dar
    - sach he vnsen leuen heren Jhesum Christum in jamerliker scepnisse, de droch
    - "vp syme rugge eyn grot swar cruce. Do sprak vnse leue here to eme: 'Leue"
    - kint, du bedest my, dat ik dij wolde bewisen, welk denst my aller annemest
    - were. Du nemachst my an neyme denste so wol behagen, alse du my helpest
    - "myn sware cruce dragen.' Do antworde de jenne vnde sprak: 'Leue here"
    - "wodanewijs schal yk dij helpen dragen?' Do sprak vnse leue here: 'Myt dangsamicheit,"
    - dat du dij latest to danke syn, dat ik dat dorch dynen willen hebbe
    - geleden, vnde ock myt rechter medelidunge, dat du dij my vnde myne pyne
    - latest to herten ghan.' Do he dijt hadde gesproken, do en sach he en nicht mer.
      -Kint
    - leue, lat dij dijt eyn lere syn vnde bedenke gerne myt hertesere de martere
    - 'vnses leuen heren vnde danke eme darumme alle dage to seuen stunden: To vesper'
    - tijd, to conplete tijd, to mettentijd, to primetijd, to tercie tijd, to sexte
      tijd, to none
    - tijd; vnde denke, wat he to ener jewelikentijd dorch dynen willen heuet geleden.
  - chapter[n=3_29]:
    - 'To vespertijd beghan syne marter. Do at he myt synen jungeren vnde sprak:'
    - "'Hijr ys eyn vnder juw, de wil my vorraden.' Do wiste vnse here wol, we he\
      \ was,"
    - vnde newoldene doch nicht melden. He stunt vp vnde nam eyn becken vnde
    - ghot dar water in vnde dwoch synen jungeren de vote vnde ock synes vorreders.
    - Dar ghaff he vns eyn bilde der rechten otmodicheit, dat wij otmodich scholen
    - syn, wente sunder otmodicheit nemoge wij nicht salich werden. Bij der otmodicheit
    - schole wij en bidden vnde manen, dat he vns geue eyn otmodich
    - herte vnde beware vns vor homot vnde vor ydele ere, wente de lagen alle
    - guden werken vnde syn eyn anbeghin aller vordomnisse, wente homot warp
    - den engel vte deme hemelrike vnde den ersten mynschen vt dem paradise.
    - Darumme so lerde vns vnse here vpper lesten henneuart, do he to deme dode
    - scholde gan, rechte otmodicheit, in deme dat he sijk dar to otmodigede, dat
    - he syner knechte vote wosch vnde synes vorreders. Dar na bewisede he vns
    - syne rechte leue dar an, dat he vns gaff synen hilgen licham to eyner spise
      vnde
    - syn hilge blot to eyme dranke. Hirumme schole wij eme to vespertijd
    - 'danken vnde spreken dijt beth:'
    - pb: 84
    - Ik danke dij, benedide here Ihesu Crist,
    - Walte du myn god vnde myn heylant bist,
    - Vnde almyn salicheyt an dij begunde,
    - Dat du to vespertijd an der stunde
    - Dyne hilgen lere mi woldest geuen,
    - Wu ik na dynen hulden scholde leuen.
    - Do du, herte leue here Ihesu sote,
    - Dwogest dyner jungeren vnde dynes vorreders vate,
    - Dar was dyn grote otmodicheit schin.
    - Bij der otmodicheit so mane ik, here, dij,
    - Kere dyne barmherticheit to my.
    - Gijff my eyn otmodich herte, Jhesus myn leue here,
    - Vnde beware my vor homot vnde vor ydele ere.
    - Ik danke dij ock gerne, ofte ik kunde,
    - Dat du, leue here, an der suluen stunde
    - So grote leue my woldest bewisen,
    - Dat du my woldest geuen to eyner spise
    - Dynan hilgen licham ghut,
    - Darto din hilge, benedide, dure blot
    - My armen mynschen to eyme dranke.
    - Der leue ne kan ik dij nummer to vullen gedanken.
    - 'Bij der grotan leue so mane ik, here, dij:'
    - Kere dyne groten barmherticheit to my,
    - Vnde lat my nummer schedan van dusser erdan,
    - Dyn hilge lycham an mote my to troste werdan.
    - 'Kynt leue, nu hore hijr na, wat vnse leue here let to conplete tijd: Do vnse'
    - leue here getten hadde myt synal jungeren vnde se sijk alle vormeten hadden,
    - dat se myt em wolden ghan wente in den dot, do genk vnse leue here myt en
    - vte der stad an den berch to Oliueti in eynen garden, dar he wiste, dat Judas
    - komen wolde myt den yoden. Dar bedede vnse leue here an synen hemelschen
    - "vader vnde sprak: 'Vader, mach dat yumer syn, so lat my der bittaen pyne"
    - vmmeghan.' Dar beghan he to beuen vnde swetede blodich swet van grotem
    - angeste. Dar quam Yudas myt dan yoden vnde myt den heydan, vnde vnse
    - leue here genk em vnyegen mot willinges. Dar quam Yudas vnde kuste ene
    - vor synen munt. Dar wart he gevangen vnde gebunden van dan yoden, den
    - he alle leue bewiset hadde. Vnde alle syne jungeran vlogen van eme, de sijk
    - beromet hadden, dat se myt em woldan ghan wante in dan dot. Dar wart he
    - getogen to deme ersten male vor eynen bisschup, de hette Annas. De began
    - pb: 85
    - ene to vragene vmme syne lere, wat he plege to lerne. Vnse leue here sprak,
    - dat he vragen scholde andere lude, de syne lere gehort hadden, de scholden en
    - wol berichten. Do stunt dar en knape, de borede syne hand vp vnde sloch
    - e an synen hilgen hals. Dat let vnse leue here duldichliken dorch vnsen willen.
    - Hirumme wente vnse leue here to conplete tijd dorch vnsen willen gevangen
    - wart vnde gebunden, darumme schole wij ene bidden vnde manen, dat he
    - 'vns lose van den benden vnser sunde, vnde scholen spreken dijt beth:'
    - Ik danke dij, benedide here Ihesu Crist,
    - Wente du myn god vnde myn heilant bist,
    - Dat du an der tijd to conpleten
    - Dorch my so blodich swet woldest sweten.
    - Dat du motwillinges dar woldest ghan,
    - Dar dij dyne vyende wolden bynden vnde van.
    - Dat du Judas, dynen valschen frunt,
    - Kussen woldest vor synen munt,
    - Vnde so valschliken woldest vorraden werden,
    - Also yu eyn mynsche vppe dusser erden.
    - De yoden, de du haddest van herten leff,
    - De vengen dij alse eynen mordere vnde eynen deff.
    - De jungeren, de myt dijk hadden gegetten,
    - De sijk alle sere hadden vormetten,
    - Dat se myt dij wolden ghan wente in den dot,
    - De vntulogen dij alle in dyner nod.
    - Du wordest, here, an den suluen stunden
    - Vor Annas getogen also gebunden.
    - De began dij vmme dyne lere to vragen.
    - Dar wordestu in dynen hilgen hals geslagen.
    - 'Bij der vengknisse vnde bij den benden so manik, here, dij:'
    - Kere dyne groten barmherticheit to my.
    - Help my, dat ik werde los vnde entbunden
    - Van mynen mannichuolden sunden.
    - Kynt leue, dar na schaltu bedenken, wat vnse leue here gdeden heft to metten
    - tijd. Do wart he getogen vor den bisschup Kaiphas. Dar quemen syne viende
    - vnde logen mannige logene. Dar gengen se to rade, wo se ene to deme dode
    - mochten bringen, vnde geuen eme de schult, dat he gesproken hedde, dat he
    - godes sone were, vnde spreken, des en were nicht. Do vorbunden se eme syne
    - ogen vnde stunden vp vnde slogen ene in den hals vnde in de wangen vnde
    - pb: 86
    - "spreken vp eme schimp: 'Bistu Christus, godes sone, so rad, we heuet dij"
    - geslagen.'Dar bespigeden se eme syn antlat, dat he was gestalt also eyn spetteles
    - mynsche. De groten smaheit led he alle de nacht, wente des morgens. Do
    - brochten se ene vort to Pylatus huß. -- Kint leue, hirumme schaltu vnsen leuen
    - 'heren louen vnde benedien to metten tijd vnde spreken aldus:'
    - Ik danke dij, benedide here Ihesu Crist,
    - Wente du myn god vnde myn heylant bist,
    - Dat du to metten tijd to den stunden,
    - Yamerliken geuangen vnde gebunden,
    - Wordest vor bischuppe Kaiphas getogen.
    - Dar wordestu mannigerleye wijs belogen.
    - Dyne viende dar to rade gengen,
    - Wo se dij mochten to deme dode bringen.
    - Dar hordestu mannich smelijk wort;
    - Se straffeden dyne hilgen bort,
    - Se spreken, du ne werest nicht godes kynt,
    - Se wolden dij myt seenden ogen maken blint.
    - Dyne hilgen ogen se vorbunden,
    - Vmme dij, here, dat se stunden
    - Vnde hadden dij vor eynen doren.
    - Se slogen dij, here, to dynen oren.
    - 'Se spreken smeliken: Bistu Christ,'
    - So rad, van weme du geslagen bist.
    - Se bespigeden dyn benedide wunnichlike antlat,
    - Se makeden dat vnreine vnde nat.
    - 'Bij der mannichuoldigen smaheit so manik, here, dij:'
    - Kere dyne grote barmherticheit to my,
    - Vnde vorgiff my, here, alle de smaheit grot,
    - De ik dij myt mynen sunden yu geboth.
    - Kynt leue, darna schaltu bedenken, wat vnse leue here let dorch vnsen willen
    - 'to prime tijd: Do wart he getogen vor den voghet Pylatus. Dar wart he belogen'
    - mannigerhande wijs. Se spreken, dat he eyn drogenere were vnde bedroge
    - dat volk myt syner valschen lere. Do sande ene Pylatus vorbat to konninge
    - Herodes huß. De wart des sere vro, wente he hadde vele gehort van den
    - teken, de vnse leue here dede, vnde mende, dat he dat myt touerye dede. Do
    - vnse leue here vor Herodes quam, do dageden de yoden ouer en mannigerleyewijs,
    - vnde Herodes began ene vele to vragen. Vnse leue here swech al
    - stille vnde antworde eme eyn wort nicht. Do hadde ene Herodes vor eynen
    - pb: 87
    - doren vnde bespottede ene myt syneme ingesinde vnde toch eme eyn wit kleyt
    - an vppe smaheit vnde sandene wedder to Pylatus. Do worden se wedder frunt,
    - Pylatus vnde Herodes, wente se hadden lange vigende gewesen. -- Kint leue,
    - darumme schaltu vnsen leuen heren louen vnde benedien to pryme tijd vnde
    - 'schalt dijt bet spreken:'
    - Ik danke dij, benedide here Ihesu Cryst,
    - Wente du myn god vnde myn heylant bist,
    - Dat du to prime tijd wordest vor PyIato gebracht.
    - Dar wordestu to vnrechte ouele bedacht.
    - Se spreken, du werst eyn drogenere,
    - Du leredest deme volke valsche lere.
    - Do sande dijk, leue here, Pylatus
    - Vort to konninge Herodes huß.
    - De wart des gevrauwet sere,
    - He mende, dat du werest eyn touerere.
    - He hodde gerne wunder van dij geseen,
    - Des nemochte eme nicht beschen.
    - De yoden begunden ouer dij to clagen,
    - Herodes begunde dij vele to vragen.
    - Du swegest stille vnde ne woldest ene nicht berichten.
    - Do bespottede he dij myt alle synen knechten.
    - He toch dij, also eme doren, eyn wijt cleyt an,
    - He let dij wedder to Pylatus ghan.
    - Dijt ledestu allent myt groter dult
    - Vor mynen broke vnde vor myne schult.
    - 'Bij der groten dult so mane ik, leue here, dij:'
    - Kere dyne groten barmherticheit to my,
    - Vnde geff my in al myner drofnisse dult,
    - Vnde latet stan vor all mynen broke vnde vor al myne schult.
    - Kynt leue, dar na schaltu bedenken, wat vnse leue here heft geleden to tercie
    - tijd. Do let en Pylatus to der sule binden vnde leit en geyslen, dat bouen van
    - dem houede wente nedene vppe syne versene nicht gantzes ne bleff. Darna
    - hengeden se eme eyn rot clet vmme dorch smaheit vnde satten eme ene dorne
    - kronen vppe syn houet vnde nemen ror vnde slogen eme de dornen kronen
    - "in syn houet vnde deden eme eyn ror in syne hant vnde spreken: 'Gegrotet"
    - sij der yoden konningk!' Bij der geyslinge schaltu bidden vnde manen vnsen
    - leuen heren, dat he hijr dij also roke to geyslene na syner gnade, dat du na
    - pb: 88
    - desseme leuende neyn vegevur mer ne doruest liden, wente yd ys dar dusent
    - stunt swarer to lydene wen hijr. Darumme schaltu to tercien tijd dijt bedeken
    - 'spreken:'
    - Ik danke dij, benedide here Ihesu Crist,
    - Wente du myn god vnde myn heylant bist,
    - Dat du to tercie tijd vor myne sunden
    - To der sulen wordest gebunden.
    - Dar wordestu, benedide leue here,
    - Gegeyslet also bitterliken sere,
    - Dat an alle dyneme lychamme nicht gantzes nebleff,
    - Dat dat blut vte all dynen leden hen dreff.
    - Se vluchten ene dorne kronen, leue here,
    - De druckten se an din benedide houed so rechte sere,
    - Dat din benedide dure blot
    - Ouer dyn benedide antlat vlot.
    - Dar worpen se vort ere vnreyne spekel an,
    - Dat du werest gestalt alse eyn spettalesch man .
    - Se slogen dyn hilge houet myt roren,
    - Se hengen dijk vmme also eyme doren
    - Eyn rot cleyt vnde vellen vp ere kne,
    - Gegrotet sij der yoden konningk, spreken se.
    - 'Bij der geyslinge vnde bij der krone so mane ik, here, dij:'
    - Kere dyne groten barmherticheit to my.
    - Geysle my hijr also to dessen tijden,
    - Dat ik in jenneme leuende neyne pyne dorue lyden,
    - Vnde bringk my dorch dyne bitteren dorne krone
    - Ane vegevur to deme hemelschen trone.
    - Kynt leue, dar na schaltu bedenken, wat vnse leue here geleden hefft to sexte
    - 'tijd: Do wart he vor den richter getogen vnde wart vorordelet to deme galgen'
    - des cruces. Dar legeden se eme syn egene cruce vppe den hals, vppe dat syn
    - smaheit deste groter were, wente dat cruce was do so vorvloket eyn holt, dat
    - dat eme yeweliken mynschen vorsmade to dragene. Dar ledden se ene vp den
    - ghalch berch vnde hengeden ene twisschen twe mordere, liker wijs also he er
    - genote were. Dar bewisede he vullenkomene leue vnde bat synen hemmelschen
    - "vader vor syne viende. Do sprak de eyne scheker: 'Here, gedenke myner, wan"
    - "du kumst an dyn rijke.' Vnse leue here sprak to em: 'Ik segge dij dat vor war:"
    - Du schalt hude myt my wesen in deme paradise.' Dar na sach he syne herte
    - leuen moder bij deme cruce stan wenen vnde scrien. Dat was syneme herten
    - pb: 89
    - "sunderlike pyne. Do sprak he to er: 'Su, dat ys dyn sone,' vnde menede Sunte"
    - "Johannese. Dar na sprak he to Sunte Johannese: 'Su, dat ys dyn moder.' Wente"
    - vnse leue here vor dat richte getogen wart vnde vorordedet to sexte tijd, dar
    - bij schaltu ene bidden vnde manen, dat to deme jungesten dage dat gruwelike
    - 'ordel nicht ouer dij ne gha. Darumme schaltu dijt bedeken spreken:'
    - Ik danke dij, benedide here Ihesu Crist,
    - Wente du myn god vnde myn heylant bist,
    - To sexte tijd wordestu vor dat richte getogen,
    - Dar wordestu mannigerhande wijs belogen.
    - Dar wart eyn valsch ordel ouer dij gedan,
    - Dat men dij scholde an eyn cruce han.
    - Du drogest dynes sulues cruce vte da stad,
    - To groter smaheit schach dij, leue here, dat.
    - Se hengeden dij an dat cruce gdijk eneme deue.
    - Dar bewisedestu dyne groten leue,
    - Dat du vor alle dyne viende bedest,
    - Van den du so bittere pyne ledest.
    - Dyner bitteren pine was noch mer,
    - Du ledest ok inwendich grot herte sere,
    - Do du dyne herte leue moder Sunte Marien
    - So yamerlikan segest hantslagen vnde scryen.
    - Dar weren twe morder gevangen,
    - Twisschen den wordestu dorch smaheit gehangen.
    - Dem eynan vorgeuestu in der lesten stunde
    - Vmme eyne korte ruwe al syne sunde.
    - 'Bij deme richte vnde bij deme ordede so mane ik, here, dij:'
    - Kere dyne groten barmherticheit to my,
    - Wan ik vor deme jungesten richte sta,
    - Da dat gruwelike ordel nicht ouer my ne ga.
    - Kynt leue, dar an schaltu bedenken, wat vnse leue here let dorch vnsen willen
    - "to none tijd: Do reyp he van groter bitteren pine aldus: 'Hely hely"
    - "larnazabatham'. Dat ys yodesch vnde spreket aldus: 'Myn god, myn god,"
    - worumme heuestu myner vortegen?' Syn vade hadde syna nicht vortegen,
    - dan he sprak dat van rechten wedagen vnde van bitteren pynen. Do begunden
    - 'se en to beschimpene vnde repen en an mannigerhande wijs. Dar na sprak he:'
    - "'My dorstet.' Do geuen se eme ettick vnde gallen. Darna sprak he: 'Consumatum"
    - "est.' Dat spreket so vele: 'Dat ys allent vullenbracht, dat ik liden scholde\
      \ dorch"
    - "des mynschen salicheit.' Do sprak he: 'Vada, in dyne hande beude ik mynen"
    - pb: 90
    - geyst.' Do gaff he synen geyst vp. Dar irbarmede sijk alle creature ouer den
    - bitteren dot eres schippers. -- Kynt leue, also schaltu dijk ock yrbarmen ouer
    - den bitteren dot dynes schippers vnde bedenken, dat he den let dorch dyner
    - 'sunde willen, vnde danke eme des vnde sprek eme dijt bedeken:'
    - Ik danke dij, benedide here Ihesu Crist,
    - Wente du myn god vnde myn heylant bist,
    - 'To nene tijd repestu eynen yamerliken schrey:'
    - Hely hely lamazabathani
    - Myn god, myn god, wurumme heuestu myner vortegen!
    - 'Se beschimpeden dij vnde repen dar yegen:'
    - Kum hir nedder van deme cruce, bistu Crist,
    - So wil wij gelouen, dat du godes sone bist.
    - Dar na eschedestu, leue here, drinken.
    - Do leten se dij ettick vnde bittere gallen schenken.
    - 'Darna sprekestu, leue here: Consumatum est,'
    - Vader, in dyne hende beuele ik mynen geyst.
    - Also nemestu den bitteren dot, benedide leue here.
    - Do wart dyn syde dorch grauen myt eyme spere.
    - Dar vlot vt beyde water vnde blot.
    - 'Dar na sach men an den creaturen yamer grot:'
    - De harden stene toreten van dynen bitteren pynen,
    - De sunne mochte van yamere nicht mer schynen,
    - Dat ertrike began van groteme jamere to beuene,
    - De doden vte deme graue begunden wedder to leuene
    - 'Bij dem jamerliken dode so mane ik, here, dij:'
    - Kere dyne groten barmherticheit to my.
    - Kum my to troste in myner lesten nod
    - Vnde beware my vor den ewigen dot. Amen.
    - Kint leue, myt dessen seuen dagetiden schaltu der martere vnses leuen heren
    - gerne eren. Dunket dij desse seuen dage tijde to langk wesen, so wil ik dij
    - 'andere bedekene leren, de korter syn, vnde sprek also:'
    - Eya, leue here Ihesu Cryst,
    - Wente du aller gnade vul bist,
    - So bidde wij dij, leue here,
    - Dorch dyner benediden moder ere
    - Vnde dorch dyne hylgen viff wunden,
    - Lose vns van alle vnsen sunden.
    - Here god, dorch dat cruce, dar du an storuest,
    - pb: 91
    - Do du vnse salicheit yrworuest,
    - Dorch dat sper, dat dorch dyne siden wot,
    - So beware vns nu vor alle nod,
    - Vor houet sunden vnde vor wertliken schanden,
    - Wor wij komen in allen landen.
    - Here, dorch dynes houedes dorne krone,
    - So hebbe vnser armen sundere schone,
    - Vnde dorch de negele dyner vote vnde dyner hende,
    - Kum vns to troste in vnseme lesten ende.
    - Dorch de bitteren pyne alle dyner lede
    - So vorlene vns eynen ewigen vrede.
    - Here, wente du dijk suluen geuest to vande
    - Vnde dynen licham to der stupe to slande
    - Vnde dyn benedide antlat to spiende,
    - So beware vns, here, vor all vnse viende,
    - Vnde help vns, here, dorch dynen bitteren dot,
    - Dat wij moten komen vt al vnser nod.
    - Here, dorch dat wenen vnde scrygen,
    - Dat du segest an dyner leuen moder Sunte Marien,
    - Do se bewende de bitteren martere din,
    - So troste alle, de bedrouet sin.
    - Dat gesche vns allen samen
    - In godes namen. Amen.
  - chapter[n=3_30]:
    - Kynt leue, noch wil ik dij leren veyr bedeken van den bitteren tranen vnses
    - heren Ihesu Christi, de he to ver tiden dorch vnsen willen wenet heuet. De
    - bedeken machstu ock spreken, oftu wult, wan du leddich bist.
    - De ersten trane wenede vnse leue here, do he erst geboren wart van syner
    - moder Iyue. Der trane behouede he nicht, sunder he wenede se dorch vnser
    - sunde willen. Der kindeschen trane schaltu eme danken vnde bidden vnde
    - manen, dat he dij vorgeue alle dyne kindeschen sunde, de du beghan heffst
    - 'van dyner kintheit bitte an desse jegenwardige tijd, vnde sprek aldus:'
    - Ik danke dij, benedide here Ihesu Christ,
    - Wente du myn god vnde myn heylant bist,
    - Dat du dorch mynen willen vppe desser erden
    - So arm eyn mynsche woldest werden.
    - Dat du in snoden doken wordest bewunden,
    - pb: 92
    - Dat du to hant an der ersten stunden,
    - Do du wordest geboren van Sunte Marien,
    - Dorch mynen willen woldest wenen vnde scrygen.
    - Al dyn leuen bitte in den dot
    - Was nicht mer wan armode, pine vnde nod.
    - Eyn arm junckfruwe was dyn moder,
    - Eyn arm tymmerman was dyn hoder.
    - Dyn weghe was eyn hart krubbe van stene,
    - Dyn huß was allen luden gemene,
    - Vppe dat dijk vinden mochte al gelike
    - Ghut, bose, arm vnde rijke.
    - Wente du newult nemende vorsman,
    - Du wult se alle to dyner gnade vntfan.
    - Darumme segge ik dij loff vnde ere,
    - Benedide Ihesu, herte leue here,
    - Vnde mane dijk bij deme ersten kindeschen wenen,
    - Dat du mi ruweghe trane rokes to vorlenen,
    - Dat ik bewenen mote alle myne sunde,
    - De ik ju begingk wente an desse jegenwardige stunde.
    - De anderen trane wenede vnse leue here, do he Lazarus weckede van deme
    - dode. Do he Sunte Marien Magdalenen wenen sach vnde ere suster Marten,
    - do yrbarmede he sijk vnde wenede myt en. He hadde veyr dage dot gelegen
    - vnde stank in deme graue. Dar weneden se ouer. Michel mer schalmen bewenen,
    - wan de sele steruet an houet sunden vnde stinket vor gode noch mer, wen
    - eyn aas vor den luden. Darumme schole wij vnsen heren bidden, dat he vns
    - 'geue ruwege trane, dat wij vnse sunde bewenen vnde spreken aldus:'
    - Ik danke dij, benedide here Ihesu Crist,
    - Wente du myn god vnde myn heylant bist,
    - Dat du bittere trane woldest wenen
    - Myt Sunte Marien Magdalenen,
    - Do er broder Lazarus in deme graue dot lach
    - Vnde stanck also eyn aas bitte in den verden dach.
    - Also hebbe ik alle myne dage wente an desse stunde
    - Ghelegen in deme graue der stinckenden sunde,
    - Vnde ik byn des leyder gar vngewijs,
    - pb: 93
    - Wer myn sele leuendich edder dot ys.
    - Weder ik gij gein dingk gedede, leue here,
    - Dat dyner benediden godheit anneme were.
    - Weder ik vorleuen moge eynen haluen dach,
    - Dat ik arme mynsche des nicht weten nemach,
    - Weder ik, leue here, an dynen hulden sij,
    - Edder du dijk getornet hebbest vppe my.
    - Weder ik hore to deme ewigen rijke dine,
    - Edder to der grundelosen helle pine.
    - Bringk my, leue here, in sodane achte,
    - Dat ik myt ruwegen tranen allet dijt betrachte,
    - Vnde gijff my gnade alle myne sunde bewenen,
    - Also du dedest Sunte Marien Magdalenen.
    - Vnde lat my, leue here, nummer sternen,
    - Ik en mote erst dvne hulde erweruen
    - De drydden trane wenede vnse leue here in palme dage, do he red
    - yppe deme esele to der stad to Jherusalem. Do he de sach, do wenede
    - he van rechter barmherticheit den yamer, de der stad scholde ouer
    - ghan. Also scholde wij bewenen van rechter barmherticheit, wan wij
    - seen den kummer vnde de droffnisse vnses euenen kristenen, vppe dat
    - sijk god ouer vns yrbarme in vnser lesten nod. Vnde de gnade ne moge
    - wij nicht hebben, god ne wille se vns geuen. Darumme schole wij en bydden
    - 'vnde spreken aldus:'
    - Ik danke dij, benedide here Ihesu Crist,
    - Wente du myn god vnde myn heylant bist,
    - Dat dyn barmherticheit ys so grot,
    - Dat du bewenen woldest dyner vyende nod,
    - De dar weren to Jerusalem in der stad.
    - Van groter barmherticheit dedestu, leue here, dat.
    - Dat geschach, sote Ihesus, to den tijden,
    - Do du dar quemest vppe eme esele ryden.
    - Se entfengen dij also eynen heren
    - Vnde verworpen dij myt groten vneren.
    - Se hadden dij myt bloman vnde myt palmen vntfan,
    - Dar na leten se dijk schentliken to der stupe slan.
    - pb: 94
    - Se boden dijk noch groter laster vnde smaheit,
    - Dan yu eyn mynsche vppe desseme ertrike leit.
    - Se hadden dij also eynen konningk vntfangen
    - Vnde leten dij also eynen deff an eyn cruce hangen.
    - Nochtan was dyn barmherticheit to en so grot,
    - Dat du bitterliken bewenen woldest ere nod.
    - 'Bij den bitteren tranen so mane ik, here, dij:'
    - Kere dyne groten barmherticheit to my.
    - Gijff my de gnade, dat ik my also mote yrbarmen
    - Ouer alle bedrouede vnde ouer alle armen,
    - Dat my dyn barmherticheit mote to troste werden,
    - Wan myn arme sele scheden schal van desser erden.
    - De verden trane wenede vnse leue here an deme cruce, do he synen hemmelschen
    - vader vor vns bat. Dat dede he van groter leue, de he to vns hadde, de
    - he vns bewisede wente in synen dot, wente he den bitteren dot leit dorch
    - vnser leue willen vnde starff vor vns, do wij nochtan syne viende weren.
    - 'Hijr an genogede eme nicht, he newolde vns ock leue bewisen na syneme dode:'
    - Darumme so vor he to hemmele vnde vorde de naren syner wunden myt sijk,
    - vppe dat he se syneme hemmelschen vader mochte wysen vnde bidden vor
    - 'vns. Hirumme schaltu gode spreken dijt beth:'
    - Ik danke dij, benedide here Ihesus Crist,
    - Wente du myn god vnde myn heylant bist,
    - Dat dyn leue to my was so vullenkomen grot,
    - De du my bewiset heuest wente in dynen dot.
    - Dat du an dyneme cruce an der lesten stunde
    - Bittere trane wenen woldest vor myne sunde,
    - Do du dynen hemelschen vader vor my bedest
    - Vnde so bittere pyne vor my ledest.
    - Wente nu ne wart groter leue,
    - Dan eyn mynsche syn leuent vor synen frunt geue.
    - Auer dyn leue was bouen alle leue ouer grot,
    - Wente du geuest dij vor dine viende in den dot.
    - Bouen alle dyne pine vnde all dyn herte seer
    - Heuestu my dyne leue bewiset noch mer,
    - In deme dat du to hemele bist geuaren
    - Vnde heuest behalden dyne bitteren wunden naren,
    - Vppe dat du dynen hemmelschen vader to allen stunden
    - Manen vnde bidden mogest vor myne sunde.
    - 'Bij der groten leue so mane ik, leue here, dij:'
    - Kere dyne groten barmherticheit to my.
    - Gijff my de gnade, benedide leue here,
    - pb: 95
    - Dat ik dyne benediden martere also ere,
    - Dat se my to troste kome in myner lesten nod
    - Vnde beware my vor den ewigen dot.
    - Kynt leue, wan du to der kerken komest, dar ne schaltu nicht spreken noch
    - runen, wente alle de vnnutten wort vnde de achtersprake, de de lude in der
    - kerken spreken, de scrift de ouele gheyst vnde wel se dij vore werpen in deme
    - 'jungesten richte. Dar van wil ik dij eyn bilde seggen:'
  - chapter[n=3_31]:
    - Dat was eyn hillich bisschop, de stunt vnde sangk mysse. Do stunt syn dyaken
    - vnde sach den ouelen geyst sitten in eyme vinstere vnde screff in eynen breff
    - alle de lude, de dar runeden in der kerken. Do de bref vul was, do wolde he
    - ene myt den tenen wider theen. De breff toreet, vnde de ouele geist stotte
    - synen kop wedder de want. Do beghan de dyaken to lachene. Do beschalt
    - ene de bisschup vnde vragede, wurumme he lachede. Do segede he eme, wat
    - he geseen hadde, vnde wisede eme, war de viant sath. Dar beswor de bisscup
    - "den viant, dat he eme seggen scholde, wat he screue. He sprak: 'Ik scriue de"
    - wort, de de lude spreken in der kerken.' -- Kint leue, hirumme ne schaltu nicht
    - runen in der kerken.
  - chapter[n=3_32]:
    - Kynt leue, wan du kumst in de kerken, so schaltu de tijd dij nutte maken. Du
    - schalt beden vnde wenen. Du ne schalt dar din gemak nicht soken. Du ne schalt
    - dar nicht likes an sitten noch likes an liggen ouer de bank noch likes an stan.
    - Bewile schaltu stan, bewile schaltu sitten, bewile schaltu vppe dyne kne vallen.
    - 'Wan men de misse vpheuet, so val vppe dyne kne. Wan men singet: Gloria'
    - 'patri, so val vppe dyne kne. Wan men singet: Kyrieleyson, so schaltu stan,'
    - offt du wult, edder liggen ouer de bank vnde beden, oft du wult. Suwan men
    - 'singet: Gloria in excelsis, so schaltu stan. Suwan men singet: Adoramus te,'
    - 'so val vppe dyne kne. Wan men singet: Suscipe deprecationem nostram, so'
    - 'val vppe dyne kne. Wan men singet: Ihesu Christe, so val vppe dyne kne. Nu'
    - 'wil ik dij beduden dat Gloria in excelsis:'
  - chapter[n=3_32a]:
    - Do vnse leue here Ihesus Christus geboren was, in der suluen stunde sungen de
    - 'hilgen engele: Gloria in excelsis deo, et in terra pax hominibus bone voluntatis.'
    - 'Dat sprekt so vele: Ere sij gode in deme hemmelschen throne, dat ys:'
    - in deme hemelrike, vnde in deme ertrike sij vrede den luden, de van eme guden
    - pb: 96
    - willen syn. Also vere sungen dat de engele. Dat dar na volget, dat dichtede
    - Sunte Hylarius van deme heite eynes pauweses, de hette Cellesporus, vnde
    - 'sprikt also: Laudamus te: Wij louen dij, wij benedien dij, wij anbeden dij,
      wij'
    - eren dij, wij danken dij dorch dyner groten ere willen. Here god, hemmelsche
    - konningk, god vader alweldich, here enborne sone Ihesu Christe, here god
    - godes lam, eyn sone des vaderes, de dar hyn nymst der werlde sunde, yrbarme
    - dijk ouer vns, de dar hyn nymst der werlde sunde, vntfa vnse beth, de dar
    - sittest to der vorderen hant dynes vaders, yrbarme dijk ouer vns! Wente du
    - bist allene hillich. Du bist allene eyn here. Du bist allene alweldich, Ihesu
      Christe,
    - myt deme hilgen geyste in der ere goddes, dynes hemmelschen vader. Amen.
    - Dijt Gloria in excelsis nemoste to dem ersten male neyn man beghynnen sunder
    - allene de bisschoppe. Dar na quam eyn pawes, de hette Symachus, de sach an
    - de werdicheit des presteres, dat se god getogen heit bouen de engele, in deme
    - dat se synen licham benedien; des en mach en engel nicht don. Darumme satte
    - he, dat alle prestere begynnen mogen dat Gloria in excelsis. -- Dar na volget
    - Dominus vobiscum, so schaltu stan. Wan men de Collecten lest, so machstu
    - 'liggen ouer de bank, oftu wult. Wan men sprekt: Per dominum nostrum'
    - Ihesum Christum, so schaltu vallen vppe dyne kne. Wan men de Epistolen lest,
    - so machstu sitten, oftu wult. Wan men singet dat Gradual na der Epistolen
    - so machstu sitten oftu wult. Wan men singet dat Alleluia, so machstu stan.
    - Wan men singet de Sequencien, so machstu sitten oftu wult. Wan men lest
    - dat Ewangelium, so schaltu stan vnde schalt dynen hot edder dyne kogelen
    - van deme houede nemen. Sunte Elzebe, de wile se junckfruwe was, so plach
    - se de krone van ereme houede to nemene, wan men dat Ewangelium las vnde
    - vnder deme Stilnisse. Wan men dat Ewangelium begynnet, so schaltu dat teken
    - des hilgen cruces vor dij slan. Dat sulue schaltu don, wan dat Ewangelium vte
    - is. De prester vnde dyaken, fursten vnde furstynnen plegen dat bok to kussene,
    - wan dat Ewangelium vte is. Dat menet so vele, dat alle de wort, de se spreken,
    - de scholen so war wesen alse dat hilge Ewangelium. -- Dar na volget de Credo,
    - 'so schaltu stan. Wan men singet: Ex Maria virgine et homo factus est -- dat'
    - sprikt so vele, dat god dorch vnsen willen de mynscheit vntfangen heuet van
    - der reynen maget Sunte Marien -- so schaltu vallen vppe dyne kne vnde schalt
    - van al dvneme herten gode dar umme danken.
  - chapter[n=3_32b]:
    - Dat geschach to eyner tijd, dat eyn monik stunt vppe deme kore, do men dat
    - sangk, vnde nigede sijk nicht. Dar quam de duuel vnde gaff eme eynen groten
    - "slach in synen hals, dat he to der erden storte, vnde sprak to eme: 'Wane"
    - pb: 97
    - ghumen, her monik, en schole gij gode darumme nicht nigen vnde danken,
    - dat he dorch juwen willen mynsche worden ist? Hedde he dorch mynen willen
    - so vele dan, ik wolde eme yummer gerne nigen vnde danken.'
    - Dar na volget de Offersangk. Wultu dan offeren, dat schaltu don dorch
    - god, nicht dorch der lude willen, nicht dorch idele ere. Du neschalt gode nicht
    - offeren dat snodeste, also Kayn dede; de wart vorvloket. Du neschalt nicht
    - offeren van vnrechteme gude. Du neschalt deme prestere syn rechte offer nicht
    - vntheen. Du neschalt neynen had in dyneme herten hebben, wan du gode
    - offeren wult. Heuestu yemende bedrouet, du schalt dij erst myt eme vorliken.
    - Du machst wol offeren na dyner macht, wat du wult. Eynes armen penningk
    - is gode so anneme alse eynes rijken mark. Wan du gode offeren wult, so schaltu
    - wesen ane houet sunde. Bistu myt houet sunden vnde geistu to offere ane ruwe,
    - dat verlusestu also, dat dij dar neyn ewich lon vmme enwert. God maghet
    - dij wol vorsetten an anderen dingen. Bistu ane houet sunde, wo cleyne dyn
    - offer ys, dat behaget yo gode wol.
  - chapter[n=3_32c]:
    - Vnse leue here stunt to eyner tijd in deme temple to Iherusalem vnde sach, dat
    - vele rijke lude quemen vnde offerden grot offer. Do quam eyn arm wedewe,
    - de en hadde nicht mer dan twe lutteke penninge, de suluen offerde se. Do
    - sprak vnse here to synen jungeren, dat de arme wedewe hedde mer geoffert
    - dan alle rike lude, de dar offerden. Wente de riken hadden genoch vnde mochten
    - des wol enberen, dat se offerden; vnde desse arme wedewe vntoget erer nottroft
    - vnde offerde gode. Darumme so ys eynes armen cleyne offer also gud
    - also eynes riken grote offer.
    - Kint leue, wan du to offere wult ghan, du neschalt neyne arme fruwen vorsman,
    - dat du bij en nicht ghan wult, wente god sut mer an din otmodige herte wan
    - dyn offer. Wat du offerest edder gudes deist, en deistu des nicht myt eneme
    - otrnodigen herten, dat vorlusesstu altomale, darto begestu dotlike sunde. --
      Wan
    - 'de offersangk vte ys, dar na so keret sijk de prester to den luden vnde sprekt:'
    - Orate. Dat sprekt so vele, dat he biddet alle de jenne, de dar gesamnet sin,
      dat
    - se god vor en bidden, dat dat hilge sacrament, dat he offeren schal -- nicht
      vor
    - sijk allene, sunder vor vns allen vnde vor all de sele, de in deme vegeuure
      sin -dat
    - 'yd gode anneme sij. So schaltu vallen vppe dine kne vnde spreken dijt bet:'
    - O benedide leue here Ihesu Crist,
    - Wente du de benedide hoghe prester bist,
    - De dijt hilge sacrament erst begunde
    - An der bitteren martere vor vnse sunde,
    - pb: 98
    - Help deme prestere, benedide here sote,
    - Dat he dijt hilge sacrament so hadelen mote,
    - Dat yd dij anneme sij vnde vns allen to vromen,
    - Vnde allen cristenen selen to troste kome. Amen.
    - 'Dar na, wan de prester singet: Per omnia secola seculorum, so schaltu stan.'
    - 'Wan men singet: Gracias agamus domino deo nostro, so val vppe dyne kne'
    - 'vnde sta wedder up. Wan he singet: Per Christum dominum nostrum, so val'
    - 'vppe dyne kne vnde sta wedder up. Wan men singet: Sanctus, so sla vor dij'
    - 'dat teken des hilgen cruces. Dat schaltu ok don, wan men singet: Benedictus'
    - qui venit. Wan men den hilgen licham vphoret, so val vppe dyne kne vnde
    - 'sprek dijt bedeken:'
    - O hilge benedide godes lam,
    - Gelouet vnde benediet sij din hilge licham,
    - Den du van der benediden Marien vntfengest
    - Vnde dorch mynen willen an eyn cruce hengest,
    - Den du alle daghe an des presteres henden
    - To eyner saligen spise my rokes to senden.
    - O wunnichlike spise, o leuendige brot,
    - Kum my to troste an myner lesten nod.
    - Dar na, wan men den kelk vp heuet, dar dat hilge blot inne ys, so sprek dijt
    - 'beth:'
    - O hilge benedide Ihesu milde vnde ghud,
    - Gelouet vnde benediet sij dyn hilge blot,
    - Dat du dorch mynen willen to seuen stunden
    - Ghotest vt alle dynen benediden wunden,
    - Dat du alle dage in des presteres henden
    - To eyme saligen dranke my rokes to senden.
    - O wunnichlike drank, o hilge blot,
    - Kum mij to troste in myner lesten nod.
    - 'Darna so ligge ouer de bank vnde sprek, wat du wult. Wan de prester sprekt:'
    - Nobis, so biddet he vor alle sundere vnde sunderynnen. So kloppe dij vor din
    - 'herte vnde bekenne gode, dat du eyn sundere bist vnde sprek also: Here god,'
    - wes my armen sundigen mynschen gnedich. Wan men dat Pater noster singet,
    - 'so sta vp. Wan dat vte is, so legge dij ouer de bank. Wan de prester singet:'
    - Pax domini sit semper vobiscum, so sta vp. Wan men singet Agnus dei erst,
    - so val vppe dyne kne, so sta wedder up; to deme anderen male do auer also,
    - vnde to deme dridden male do auer also. Dar na nem de Pece, de ne schaltu
    - nicht vorsman van neynem mynschen. De Pece de gift de prester van deme altare
    - pb: 99
    - to eme orkunde, dat alle de jenne, de dar gesamnet syn, scholen deilhaftich
    - wesen des hlilgen sacramentes, dat de prester dar nemet vor vns allen. Wan de
    - prester nemet dat hilge sacrament ouer deme altare, so nemet dat ock alle
    - geystlike lude, de dar jegenwardich syn, myt gantzer leue to gode vnde myt
    - warer ruwe erer sunde. Wan du dat sust, dat de prester dat hilge sacrament
    - nuttet, so vall vppe dyne kne vnde bidde vnsen leuen heren, dat he dij des ock
    - 'werdich make, vnde sprek dijt beth:'
    - O benedide hemelsche godes sone Ihesu Crist,
    - Wente du dat wunnichlike leuendige brot bist,
    - Dat van deme hemelricke hir neder quam,
    - Make my werdich dynes hilgen licham.
    - Help my, dat he ewichliken myt my bliue,
    - Dat ik en myt mynen sunden nummer mer van my driue,
    - Dat he my to troste kome in alle myner nod
    - Vnde beware my vor deme ewigen dot.
    - Dit sulue bet schaltu ock spreken, wan du to godes dissche geyst. Wan de mysse
    - vte ys, so val vppe dyne kne vnde vntfa de segeninge. Wan du kumst to der
    - 'Vespere vnde de prester singet: Deus in adiutorium meum intende, so sla vor'
    - dijk dat teken des hilgen cruces. Dat sulue schaltu don also dicke, also de
      prester
    - 'dat sprikt to allen tiden vnde also dicke, alse men singet: Gloria patri et
      filio'
    - et spiritui sancto, so val vppe dyne kne. Wan men de salmen leset, so machstu
    - liggen ouer de bank, edder du machst sitten, oftu wult. Wan men den Ymnus
    - singet, so machstu liggen ouer de bank, oftu wult, edder stan; so ne machstu
    - nicht sitten. Wan men den Magnificat singet, so schaltu stan, wente dat ys de
    - louesangk vnser leuen fruwen Sunte Marien. Den sang se an der tijd, do se
    - vnsen leuen heren vntfangen hadde vnde se ere leuen modderen Vern Elzeben
    - myt armen vmme beuengk vnde Sunte Johannes in syner moder Iyue
    - spelede vnde sprank tegen synen schepper. Wat de Magnificat bedudet, dat
    - vindestu in der anderen vrauden vnser leuen fruwen. -- Wan men den nachtsangk
    - singet, so schaltu sitten edder liggen ouer de bank. De wile, dat men de
    - 'salmen leset, wan men singet: Nunc dimittis, so schaltu stan. Dat is de louesangk,'
    - den Her Symon sangk, do he vnsen leuen heren in syne arme vntfengk, do
    - vnse leue fruwe in kerken genk. Wat de Nunc dimittis bedudet, dat vindestu
    - in der veften vreude vnser leuen fruwen. -- Wan men de mettene singet, so
    - schaltu stan, also lange, wente dat Venite vte is. Wan men de salmen leset,
      so
    - machstu sitten, oftu wult, edder liggen ouer de bank. Wan men dat Pater
    - pb: 100
    - noster sprekt vor der Lectien, so schaltu vpstan. De wile, dat men de Lectien
    - lest, so machstu sitten edder liggen ouer de bank, oftu wult. Suwan men de
    - 'Omelien lest, so schaltu stan also lange, bijt men secht: Et reliqua. Wan men'
    - 'singet: Te deum laudamus, so ne schaltu nicht enwech ghan. So schaltu vpstan,'
    - wente dat ys eyn sere ynnich louesangk vnde eyn hoge beth, dat gode wol
    - 'behaget. Dar van wil ik dij eyn bilde seggen:'
  - chapter[n=3_32d]:
    - Dat geschach to eyner tijd in eyme clostere, dar men sangk Tedeum laudamus.
    - Do sach eyn hillich junckfruwe dat hemelrike open stan vnde sach vnsen leuen
    - 'heren sitten in syneme trone. Do men sangk: Tibi omnes angeli tibi celi et'
    - vniuerse potestates, do vellen alle de hilgen engele vp ere kne vor vnsen leuen
    - 'heren vnde bededen ene an vnde sungen: Sanctus, sanctus, sanctus, dominus'
    - 'deus Sabaoth. Do men sangk: Te gloriosus apostolorum chorus, do vellen'
    - 'alle de apostele vppe ere kne vnde bededen ene an vnde sungen: Sanctus,'
    - 'sanctus, sanctus, dominus deus Sabaoth. Do men sangk: Te prophetarum'
    - laudabilis numerus, do vellen alle de patriarchen vnde de propheten vppe ere
    - 'kne vnde sungen: Sanctus, sanctus, sanctus, dominus deus Sabaoth. Do men'
    - 'sangk: Te martirum candidatus laudat exercitus, do vellen alle de mertelere'
    - 'vppe ere kne vnde sungen: Sanctus, sanctus, sanctus, dominus deus Sabaoth.'
  - chapter[n=3_32e]:
    - 'Eyn ander hillich junckfruwe sach in vnser leuen fruwen nacht, do men sangk:'
    - Te deum laudamus dat hemelrike open vade sach vnse leuen fruwen stan, de
    - 'hadde vele guldener kronen in der hant. Do de fruwen sungen: Sanctus,'
    - sanctus, sanctus, dominus deus Sabaoth, do quam vnse leue fruwe hir nedder
    - vnde satte eyner yowelken vruwen eyne guldene kronen vppe ere houet. -- Kynt
    - leue, hirumme schaltu Tedeum gerne horen singen, vnde wan men singet
    - Sanctus, sanctus, sanctus, so val vppe dyne kne.
    - Kint leue, Te deum laudamus dat dichteden de hilgen twe bisschoppe Sunte
    - Ambrosius vnde Sunte Augustinus. Sunte Augustinus was eyn heyden vnde
    - wart bekart van der gaue des hilgen geistes vnde quam to Sunte Ambrosius,
    - dat he ene dopen scholde. Do he in der dope stunt, do sangk he eyn versch
    - van dem Tedeum laudamus, vnde Sunte Ambrosius sangk dat andere. Also
    - 'sungen se dat all vt. Nu wil ik dij beduden, wat yd sprekt:'
    - 'Tedeum laudamus dat sprekt also: Here god, wij louen dij, wij bekennen'
    - des, dat du eyn here bist. Here ewige vader, alle ertrike eret dij. Alle de
      hilgen
    - engele vnde alle de hemele vnde hemelsche walt al gemene, de hilgen engele
    - 'van cherubyn vnde van seraphin de louet dij vnde ropet ane vnderlat: Sanctus,'
    - pb: 101
    - sanctus, sanctus, dominus dens Sabaoth -- hillich, hillich, hillich bistu here
      god
    - alweldige. Vul syn hemele vnde erde van der alweldicheit dyner gotliken ere.
    - Dijk louet de erlike chor der hilgen apostele. Dij louet de louelike tal der
      hilgen
    - propheten. Dij louet dat blanke her der mertelere. De hilge cristenheit ouer
    - all dewerlt de loutt dij, vader der vnmetigen alweldicheit, vnde dynen erliken,
    - waren eynigen sonen vnde den troster, den hilgen geist. Du bist eyn konningk
    - der ere, Criste. Du bist eyn ewich sone des hemelschen vaderes. Du ne vorsmadest
    - nicht eyner junckfruwen licham, do du losen woldest den mynschen.
    - Du heuest vorwunnen de pine des dodes vnde heuest geopenet den gelouigen
    - dat hemelrike. Du sittest to der vorderen hant godes in der ere des vaders.
    - Wij gelouen, dat du bist eyn tokomene richtere. Darumme so bidde wij dij,
    - wente wij din ingesinde sin, de du geloset heuest myt dynem duren blode, lat
    - vns delhaftich wesen der ewigen ere myt alle dynen hilgen. Make salich dyn
    - volk, here, vnde giff dynen erffnamen dyne benediginge vnde leyde se vnde
    - hoge se ewichliken. In allen dagen benedide wij dij vnde louen dynen namen to
    - ewen vnde to ewen. Roke vns, here, in desseme dage vor sunden to bewarene.
    - Irbarme dijk ouer vns, here, irbarme dijk ouer vns. Dyn barmherticheit werde
    - ouer vns, also wij gehopet hebben an dij. An dij hebbe ik gehopet, vp dat ik
    - nicht werde vorstoret ewichliken.
    - Dar na volget de Laudes, so machstu sitten, oftu wult, also lange, wente men
    - 'lest: Laudate dominum de celis, so schaltu vort mer stan alle de mettene ouer.'
    - Wan men prime singet, so schaltu stan, de wile, dat men den Ymnus singet.
    - Wan men de salme leset, so machstu sitten edder liggen ouer de bank, oftu
    - 'wult. Wan men leset: Quicumque vult, so schaltu vpstan. Wan men singet'
    - tercie, sexte, none, vnder den ymnus schaltu stan, vnder den salmen machstu
    - 'liggen ouer de bank edder sitten, oftu wult. Wan men singet: Salue regina,'
    - so schaltu vallen vppe dyne kne vnde schalt wedder vpstan also lange, wente
    - 'men singet: Et Ihesum benedictum fructum ventris tui, so schaltu vallen vppe'
    - 'dyne kne vnde stan wedder up. Wan men singet: O clemens, so val vppe'
    - dyne kne. O pia, auer also. O dulcis Maria, auer also. Hir van wil ek dij eyn
    - 'bilde seggen:'
  - chapter[n=3_32f]:
    - 'Dat geschach to eyner tijd,do stundende brodere in deme kore vnde sungen:'
    - Salue regina. Do was dar eyn hillich fruwe in der kerken. De sach dat, dat
    - 'vnse leue fruwe quam ghan in de kerken vp den kor. Do de brodere sungen:'
    - 'Et spes nostra salue, do grotte se alle de brodere. Do se sungen: Eya ergo'
    - eduocata nostra, do vel vnse leue fruwe vpp ere kne vor ere kint vnde bat
    - 'vor de brodere. Do se sungen: Illos tuos misericordes oculos ad nos conuerte,'
    - do karde vnse leue fruwe ere ogen to den broderen vnde sach se vroliken an.
    - 'Do se sungen: Et Ihesum benedictum fructum ventris tui nobis post hoc'
    - edlium ostende, do nam vnse leue fruwe ere herte leue kint vnde heldet vp myt
    - pb: 102
    - beyden henden vnde wisedet alle den broderen vnde genk vor eynen yowelken
    - tan vnde wisedet en myt groten vreyden. Dat wij den alle sten moten in jeneme
    - leuende, des helpe vns de vader vnde de sone vnde de hilge geist.
  - chapter[n=3_32g]:
    - 'Dat was eyn gud prester, de plach des, dat he na alle synen tiden yo sprak:'
    - Salue regina. To eyner tijd was he vp dem velde. Dar irhof sijk eyn grot
    - vnwedder, donre vnde blixem. Do sach he dar ene kerken stan, dar leip he
    - vnde legede sijk vor dat altar. Do quam vnse leue fruwe van deme altare ghan
    - "vnde sprak to em: 'Hirumme, dat du dat Salue regina gerne plegest to sprekene,"
    - so neschal dij neyn donre edder blixem edder neyn vnwedder schaden.' Kint
    - leue, darumme schaltu gerne alle dage spreken dat Salue regina. Noch wil ik
    - 'dij eyn ander seggen:'
  - chapter[n=3_32h]:
    - Dat weren fruwen in eyneme clostere, de hadden schone korn vp dem velde
    - stan. Do quam eyn grot hagel vnde donre vnde reghen. Do gengen de fruwen
    - in de kerken vnde sungen Salue regina vnde beden vnse leuen fruwen, dat se
    - 'ere korn bewarede vor deme hagele. Dar geschach eyn grot wunder: Alle dat'
    - korn in deme lande dat wart toslagen, vnde des closters korn bleff vngeslagen.
    - Dat quam van deme Salue regina.
    - 'Nu wil ik dij dat Salue regina beduden:'
    - 'Salue regina misericordie: Ghegrotet sistu, konningynne der barmherticheit.'
    - Du bist dat leuent, du bist de soticheit vnde vnse trost, gegrotet sistu. To
      dij
    - rope wij elenden Euen kindere. To dij suchte wij vnde wenen in desseme dale
    - der trane. Eya, darumme wes vnse vorsprekerynne vnde kere dyne barmhertigen
    - ogen to vns vnde bewise vns Ihesum, de benediden vrucht dynes liues na desseme
    - ellende. O du milde, o du barmhertige sote Maria.
    - Kynt leue, aldus schaltu din bedeken holden, also ik dij geleret hebbe. Wat
      du
    - dar bouen beden machst, dat schaltu gerne don. Wan du vnseme heren sproken
    - heffst, wat du wult, so schaltu dar na spreken vnser leuen fruwen vnde anderen
    - hilgen.
  - chapter[n=3_33]:
    - Kynt leue, du schalt de seuen vraude vnser fruwen gerne eren, dat is er wol
      to
    - danke. Dat ys wol bewiset an eynem prestere, de plach alle dage sunderlijk
    - beth to sprekene den vrauden vnser leuen fruwen, vp dat vnse fruwe ene in
    - syme lesten ende moste frauwen. Dat geschach, do he in syme lesten ende lach,
    - do quam vnse leue fruwe myt vele junckfruwen vnde myt vele engelen vnde
    - "stunt vor eme vnde sprak: 'Leue frunt, ik danke dij dyner tucht, dat du mynen"
    - pb: 103
    - vrauden also grote ere heuest geboden. Darumme wil ik dij frauwen in dyneme
    - lesten ende. Du schalt teruen vnde schalt ane pine komen to der ewigen
    - vraude des hemelrikes. -- Kint leue, dijt schal dij eyn lere wesen; darumme
    - schaltu de vraude vnser leuen fruwen gerne eren na dyner macht.
    - Kynt leue, der vrauden vnser leuen fruwen weren so vele, dat se neyn man
    - rekenen mach. Also dicke, alse se dat benedide kint an sach, dat was ere eyn
    - vraude. Also dicke, alse er dat benedide kint to sprak, dat was ere eyn vraude.
    - Also dicke, alse se vp ere kint dachte, dat was ere eyn vraude. Allene der vraude
    - sere vele weren, doch so sin sunderliken seuen vraude, de grot sin, de men
    - sunderliken eren schal.
    - De erste vraude vnser leuen fruwen de was, do de hilge engel Sunte Gabriel
    - quam vnde brachte er de bodeschop, dat se vntfan scholde an ereme reynen
    - lichamme aller werlde heylant. Do se vulbort gaff to des engeles wort, do
    - 'wart god mynsche an er. Dijt was bewiset an der olden e: Dar sande god dat'
    - hemmelsche brot hir nedder den kinderen van Israel. Do gebot god Moyses,
    - dat he scholde maken laten eyn scryn van eyner leyge holte, dat ys geheten
    - sechim, dat en mach nicht roten. Dat scrin scholdemen vorgulden beyde buten
    - vnde bynnen. Dar in scholdemen setten eynen guldenen emmer vul hemmelsches
    - brodes. Dat brot was geheten manna. Bij deme scrine is betekenet de
    - reyne kusche licham vnser leuen fruwen. Dat was gemaket van eyneme holte,
    - dat nicht roten noch vulen mochte. Dat meynet so vele, dat de reyne licham
    - Marien nicht roten scholde alse andere lude, sunder he scholde varen myt der
    - sele to dem hemmelrike. Dat scryn was vorguldet bynnen vnde buten. Dat
    - meynet so vele, dat Maria was eyn reyne maget, inwendich an danken vnde
    - vtwendich an den worden vnde an den werken. In deme scrine was eyn gulden
    - emmer. Dat ys de kusche sele Marien. In deme guldenen emmere was manne,
    - dat hemelsche brot. Dat ys vnse leue here Ihesus Christus, wente he sprikt van
    - 'sijk suluen also: Ego sum panis viuus qui de celo descendi -- ik byn dat leuendige'
    - brot, dat van deme hemele hir nedder komen is. We van dem brode et, de
    - schal eweliken leuen. Dijt sulue ys bewiset an der roden Hern Aaronis, de dar
      in
    - eyner nacht bloyede van godes wundere bouen der nature art. Also bloyede
    - Maria, do se vntfengk eyn kint van godes wundere ane man. Dijt sulue ys
    - ock bewiset an dem vluse Hern Gedeonis. Her Gedeon legede eyn vlus wullen
    - vp eyne drugen ouwe vnde bat gode, dat he eme eyn teken geue, dat de dow
    - scholde komen van deme hemele in dat vlus vnde scholde dat nat maken, vnde
    - alle dat ertrike darumme scholde druge bliuen. Dat geschach also. De hemelsche
    - dow quam in dat vlus allene vnde nicht in dat ertrike darumme. Also quam god
    - van deme hemelrike allene an Marien, wente se wases allene werdich vnde
    - pb: 104
    - anders nement in alle desseme ertrike, vnde dat was eyn grot vraude. Darumme
    - 'schaltu er dijt bedeken spreken:'
    - Gaude Maria, godes moder vrauden rik,
    - Dyner vraude neware nu neyn vraude gelijk.
    - Allene dyner vraude ouer vele weren,
    - Doch so wil ik er sunderliken seuene eren.
    - Dyn erste vraude was vil wunderen grot,
    - Do dij god bij syneme hilgen engele vnbot,
    - Dat he dij hedde bouen allen fruwen vtgekoren
    - Vnde suluen van dij wolde werden geboren.
    - Do dyn benedide sele gaff vulLort
    - To des hilgen engeles Sunte Gabrieles wort,
    - Do wart vntfangen an dyme hilgen licham
    - Ihesus Christus, dat ware godes lam.
    - Darumme so is de reyne kusche licham dyn
    - Van sechim dat vorguldede scrin.
    - Vnde dyn sele was de emmer van golde rot,
    - Dar inne lach manna, dat hemmelsche brot.
    - Du bist de bloyende rode Hern Aaronis,
    - Du bist dat vlus Hern Gedeonis,
    - Dat dar van dem hemmelschen dowe
    - Wart nat in eyner drugen owe.
    - 'Bij der ersten vraude so mane ik, fruwe, dij:'
    - Bidde din herte leue kint vor my,
    - Vnde vrowe my in myner lesten nod
    - Vnde beware my vor den ewigen dot.
    - De ander vraude vnser leuen fruwen was do, do se vnsen leuen heren vntfangen
    - hadde vnde quam to Sunte Elseben, Sunte Johannes moder. Do beghan Sunte
    - Johannes in syner moder lyne to springene van vrauden, vnde Marien quam
    - eyn geistlijk vraude in ere sele vnde began van groten vrauden gode to louene
    - vnde to benedigene vnde sangk eme eynen nygen louesangk. Dat ys de Magnificat,
    - 'den wil ik dij duden, vppe dat du en vornemest:'
    - 'Magnificat anima mea dominum: Myn sele schal louen vnde benedien vnsen'
    - 'heren god. Et exultauit spiritus meus in deo salutari meo: Vnde myn geyst'
    - vrauwet sek in gode, de myn salicheit is. Quia respexit humilitaten ancille
      sue
    - 'ecce enim ex hoc beatam me dicent omnes generaciones: Hirumme, wente'
    - god heuet angeseen de otmodicheit syner dernen, su, darumme schal my
    - benedigen alle mynschen kunne. Quia fecit michi magna qui potens est et
    - pb: 105
    - 'sanctum nomen eius: Wente de jenne grote dingk bij my gedan heft, de'
    - weldich is, vnde sin name de is hillich. Et misericordia eius a progenie in
    - 'progenies timentitus eum: Vnde syn barmherticheit bredet sijk van slechte to'
    - slechte an al de jenne, de en vruchten. Fecit potenciam in brachio suo dispersit
    - 'superbos mente cordis sui: He heuet syne welde bewiset vnde heuet vorsturet'
    - de houerdigen an deme danken eres herten. Deposuit potentes de sede et
    - 'exaltauit humiles: He heuet de weldigen gesat van deme stole vnde heuet de'
    - 'otmodigen gehaget. Esurientes inplenit bonis et diuites dimisit inanes: De'
    - hungerigen, de dar hungeret na guden dyngen, de wil he vorvullen myt alleme
    - gude, vnde de riken, de dar ghiret na erdesschen dingen, de wil he idel laten.
    - 'Suscepit israel puerum suum recordatus misericordie sue: He heuet vntfangen'
    - dat israhelsche volk to eyme kinde vnde heuet gedacht syner barmherticheit.
    - 'Sicut locutus est ad patres nostros Abraham et semyni eius in secula: Also
      he'
    - ghesproken hadde to vnsen vaderen, to Abraham vnde to syneme slechte
    - hir beuoren in der werlt.
    - Dessen louesangk dichtede Maria van der anwisinge des hilgen geistes vnde
    - sangk en myt groten vrauden an der tijd, do se Sunte Elizabet grotte, do se
    - vnsen leuen heren in ereme reynen kuschen liue droch. Darumme is se geliket
    - eyneme balsmen vate. Dat vat mot yo reyne wesen, dar de balsme inne wesen
    - schal. Also sochte god vt dat aller reyneste vat, dat he in der werlde vant,
      dar
    - he den duren balsmen inghot syner gotheit. Dat was Maria. De balsme heuet
    - de kraft, dat he eynen mynschen sin leuent lenget. Also heuet de dure balsem,
    - de in Marien gegoten wart, vns gegeuen dat ewige leuent vnde heuet vns
    - geloset van dem ewigen dode. Maria is ock geliket dem busche, den Moyses
    - vul vures vant. Vnde dat vur was in dem busche, nochtan so bleff de busch
    - allike ghantz vnde allike grone. Also bleff Maria an der magetliken renicheit.
    - Maria is ock geliket eyner schonen junckfruwen, de heit Abisagk. De slep
    - bij deme hilgen konninge Dauite, do he olt was vnde kolt, dat se en wermede.
    - He rouwede in ereme schote, vnde se bleff nochtan reyne maget. Also rouwede
    - de hemelsche konningk Jhesus in Marien, nochtan bleff se reyne maget.
    - 'Hir van schaltu dijt bedeken spreken:'
    - Gaude Maria, hemelsche sunne,
    - Vul aller vraude vnde aller wunne.
    - Dyn andere vraude lach dar an,
    - Do dat hilge kint Sunte Johan
    - In syner moder liue van vrauden sprank,
    - Vnde du sungest den vroliken louesangk,
    - pb: 106
    - Van inwendigen vrauden Magnificat.
    - Darumme bistu dat reyne lutter balsmen vat,
    - Dar god den duren balsmen inghot,
    - De van vns vordreff den ewigen dot.
    - Du bist de busch gar vnvorbrant,
    - Den Moyses doch vul vures vant.
    - Du bist de beslotene worte gharde,
    - Den de hemelsche god suluen bewarde.
    - Du bist des waren koningk Dauitis
    - De schone Abisag Sunamitis.
    - Dat was eyn vterkoren junckfruwe,
    - An der de konningk hadde syne rouwe.
    - Also rauwede an dyneme hilgen huß
    - Wol negen mant de benedide Jhesus.
    - 'Bij der anderen vraude, so mane ik, fruwe, dij:'
    - Kere dyne groten gnade to my
    - Vnde help my, aller junckfruwen eyn fruwe,
    - Dat ik eweliken myt gode rauwe.
    - De dridde vraude vnser leuen fruwen was do, do se ere benedide kint to der
    - werlde brochte, reyne maget ane wedage. Dat hadde propheta Yasayas vore
    - 'gesproken: Egredietur virga de radice Yesse -- eyn rijs schal vt wassen van
      der'
    - wortelen Hern Yesse, vnde dat rijs schal bringen eyne blomen. Her Yesse was
    - konningk Dauitis vader. Van syneme slechte was evn bloyende rijs; dat was
    - Maria. Dat rijs brachte vt eyne eddele blomen; dat was Ihesus Cristus. Eyn
    - blome geyt vte deme rise vnde nescadet deme rise nicht. Also wart Ihesus van
    - Marien geboren, vnde dat ne schadede ereme magetdome nicht, wente se bleff
    - reyne maget in der bort. Dijt is ock bewiset an der beslotenen porten, de
    - 'Ezechiel sach. De porte was besloten. Do sprak de engel to em: De porten,'
    - de du sust, de ys besloten vnde neschal nummer werden vpgedan. Nochtan
    - schal god dorch de porten gan vnde schal yo besloten bliuen. De beslotene
    - porte dat ys Maria. Van ereme beslotenen lichamme wart god geboren, also
    - dat se maget bleff in der bort. Dijt ys ock bewiset an eyneme berge. Dar van
    - 'ys gescreuen in Hern Danieles boke: Konningk Nabugodonosar sach in eyneme'
    - drome eyn bilde vor sijk stan, dat was sere grot. Deme was dat houet vnde de
    - hals van golde, de borst vnde de arm van suluere, de buk vnde de dei van
    - missinge, de scheneben van yserne, de vote halff van yserne vnde halff van
    - erden. Dijt bilde sach he stan. Dar bij sach he eynen berch, dar van wart
    - gehouwen eyn steyn sunder hant. De steyn tosloch dat bilde vnde makedet to
    - nichte. Bij deme bilde is betekenet de welt, de was vullen gulden vnde gud.
    - Dar na wart se erger; dat ys dat suluer. Darna wart se noch erger; dat ys dat
    - missingk. Nu ys se yseren. Hir na schal se noch erger werden; dat ys de erde.
    - pb: 107
    - De grote berch dat ys Maria. Van dem berge wart gehouwen eyn steen sunder
    - hant. Dat ys Cristus, de wart geboren van Marien sunder mannes kunne. De
    - steen tostorde dat bilde. Dat is Christus, de schal to deme jungesten dage al
      de
    - jenne vorsturen, de der werlt gedenet hebben. Hirumme schaltu dijt beth
    - 'spreken:'
    - Gaude Maria, Hern Yessen bloyende rijs,
    - Du bist aller wunnen eyn paradijs.
    - Dyne dridden vraude ne kan neyn man vul grunden,
    - De dij vntstunt to den vroliken stunden,
    - Do du geberest den hilgen Crist,
    - Des dochter vnde des moder du bist.
    - Dar vmme bistu de porte Hern Ezechielis,
    - Du bist ock de berch Hern Danielis.
    - God quam dorch de porten suluen ghan,
    - Also dat se nu wart vpgedan.
    - Van dem berge wart gehauwen eyn stein
    - Sunder hant vnde anderes nu noch gein.
    - Also wart sunder alle mannes kunne
    - Van dij geboren de ware sune,
    - Also de schin geit dorch dat glaß,
    - Dar nu neyn broke an en was.
    - O rosen blome, wat vrauden was dat,
    - Wan du beschowedest sin wunnichlike antlat.
    - Du legedest en to dynen brusten,
    - Du helsedest en vnde du kussesten.
    - 'Bij der dridden vraude so mane ik, fruwe, dij:'
    - Kere dyne groten barmherticheit to my
    - Vnde help my, benedide hilge junckfruwe,
    - Dat ik dat wunnichlike antlat mote beschowen.
    - De verde vraude vnser leuen fruwen was, do de hilgen dre konninghe quemen
    - vnde brochten ereme leuen kinde dat offer vnde bededen dat an vnde betugeden
    - dat, dat Marien kint war god vnde war mynsche was. Dat was er eyn grot
    - vraude. Dijt was vore bewiset ander koruiinge boke. Dar steyt also gescreuen,
    - dat konningk Salomon leit maken eynen schonen thorn van elpenbene, den
    - cledede he myt golde. Dar stunden an beyden siden twelff lauwen. De thorn
    - was so schone, dat sin gelijk nu geseen wart. Dar vppe sath konningk Salomon,
    - vnde de konninge quemen van allen landen vnde vellen vppe ere kne vnde
    - geuen eme grote gaue. Konningk Salemon dat ys vnse leue here Ihesus Christus.
    - pb: 108
    - De elpenbenene thorn dat ys Marien scot, dar he vppe sath, do de konninge
    - quemen vnde bededen en an vnde brochten eme offer. Beneden deme torne,
    - an beiden siden, stunden twellf lauwen; dar stunt de torn ho bouen;
    - Twelff lauwen dat sind twelff hande achte der hilgen in deme hemelrike, dar
    - Maria ho bouen ys ghehoget. De ersten syn de hilgen engele, de anderen de
    - hilgen patriarchen, de dridden de hilgen propheten, de verden de hilgen apostele,
    - de veften de hilgen ewangelisten, de sesten de hilgen mertelere, de seueden
      de
    - hilgen bichtere, de achteden dat sint de hilgen junckfruwen, de negeden de
    - hilgen wedewen, de teynden alle gude lude in deme echte, de elften alle gude
    - geistlike lude, de twelften alle gude wertlike lude. Bouen alle desse hilgen
      is
    - Maria eyn krone, wente mangk alle dessen twelff hande achte en was neyn so
    - vullenkomen, dat se gentzlike ane sunde waan. Wente in der engele kor wart
    - sunde vunden; also wart mangk den propheten vnde mangk den patriarchen
    - vnde den apostelen. Vnde mangk alle den hilgen en was neyn, de dat spreken
    - mochte, dat he ane sunde were. Auer Maria tred hir bouen, wente an er en
    - quam nu neyn sunde. Darumme is se geliket der tortelduuen, de sunder galle
    - ys. Also was se sunder allerhande sunde. Dar na schaltu weten, wat dat offer
    - 'bedudet: De konninge offerden deme kinde dryerhande offer: Wirock,'
    - myrren vnde golt. Den wirock plach de prestere to offerene in der olden e.
    - Darumme offerden eme de koninge wirock to eyner bewisinge, dat dat kint
    - scholde sin de hoge prester, de sijk suluen offeren kunde vor alder werlde
    - missedaat. Dat de prestere vele offerden in der olden e, dat en halp allet nicht,
      er
    - desse hoge prester quam, Ihesus Christus, de sijk suluen offerde vor vns syneme
    - hemelschen vadere. Dat ander offer was de mirre. Dat is eyn sere bitter dingk;
    - dat betekende sinen bitteren dod, den he liden scholde dorch vnser sunde
    - willen. Dat golt boret den konningen to. Dat betekent so vele, dat dat kint
    - 'was eyn konningk aller konninge. Desse dre konninge weren geheten: Jaspar,'
    - Baltasar, Melchior. Eyne sterne ledde se, dar se vnsen leuen heren vunden.
    - Vnde Maria ys eyn leidesterne, de vns leyden mach, dat wij vnsen leuen heren
    - 'vinden. Darumme schole wij er spreken dijt loff:'
    - Gaude Maria, vrolike leidesterne,
    - Dine verden vraude wil ik eren gerne,
    - De du vntfengest to den tiden,
    - Do de dre konninge quemen riden
    - Vnde brochten dyneme kinde riken solt,
    - Wirok, mirren vnde golt.
    - Den wirok de prester to offeren plach,
    - pb: 109
    - Dar bij man wol beteken mach,
    - Dat dat benedide kint din
    - De hoghe prester scholde sin,
    - De sijk suluen offeren kunde
    - Vor alder gemeynen werlde sunde.
    - De bittere myrre betekende synen dot,
    - De vns geloset heuet vte groter nod.
    - Dat golt betekende, dat bouen alle dingk
    - Din kint was eyn weldich konningk.
    - Darumme bistu de elpenbane thorn,
    - Dar vppe sat de ware konningk Salomon.
    - Du bist eyn tortelduue sunder galle,
    - Du bist eyn crone der hilgen alle.
    - 'Bij der verden vraude so mane ik, fruwe, dij:'
    - Bidde din herte leue kint vor my,
    - Dat he mek nummer late steruen,
    - Ik nemote erst syne hulde irweruen.
    - De vefte vraude vnser leuen fruwen was do, do se in kerken genk, do se er
    - leue kint brachte van Betleem to Iherusalem in den tempel vnde offerdet dar
    - gode, synem hemmelschen vadere. bat was er eyn grot vraude, dat ere kint so
    - hoge eynen vader hadde. To der suluen tijd quam dar ock in den tempel de
    - hilge prophete Her Symeon. De was olt vnde hadde eyn antworde entfangen
    - van deme hilgen geiste, dat he nummer steruen scholde, he ne hedde geseen
    - godes sone in der mynsheit. Do nam he dat kint in synan arm vnde beghan
    - dat to louen vnde benedian vnde wart so gevrauwet, dat he do nicht lenger
    - 'begerde to leuende, vnde bat vmme den dot vnde sprak: Nunc dimittis seruum'
    - tuum domine secondum vabum tuum in pace -- O here got, lat nu dynen
    - knecht varen in dynen vrede na dynel wordan, also du my gelouet heuest,
    - wente myne ogal hebben geseen dine salicheit, dat ys dynen saligen sone, den
      du
    - gemaket heuest vor dem angesichte aller lude, to eyneme lechte, dat vorluchten
    - schal de heydenschop, den du ock gemaket heuest deme mynschen to eren
    - dyneme volke van Israel. Dat ys deme yodeschen volke eyn grot ere, dat god de
    - mynsheit van en vntfangen wolde. Dar quam ock eyn hillich fruwe, de was
    - eyn prophetisse vnde het Anna vnde hadde gesetten bij ereme manne seuen
    - jar, vnde na syneme dode hadde se wedewe geseten veir vnde achtentich jar.
    - De quam dar in den tempel vnde beghan ock dat kint to louen vnde to benedien.
    - Dar begengen se dat erste lechtmissen myt groten vrauden. Dat schole wij
    - pb: 110
    - ock mit groten vrauden alle yar beghan vnde scholen louen vnde benedien
    - dat salige lecht, Marien kint, dat alle desse werlt vorluchtet heuet. Dat benedide
    - kint dat schole wij eren myt bernden lechten, vppe dat yd vnse herte vorluchte
    - myt syner gnaden. Vnde der vraude, de Maria do hadde, der schaltu dijt bedeken
    - 'spreken, dat hir na steit:'
    - Gaude Maria, reyne rose ane dorn,
    - Van Dauites slechte vt geborn,
    - Dyn vefte vraude de was do,
    - Do du bloyende rose van Yericho
    - Vroliken vt gengest van Bethleem
    - an den tempel to Iherusalem
    - Vnde brochtes dar dat benedide kint dyn
    - Vnde offerdest yd deme hemelschen vader sin.
    - Dar quam Her Symeon to gegan,
    - De hadde eyn antworde van deme hilgen geiste vntfan,
    - Dat he nummer scheyden scholde van desser erden,
    - Dat benedide kint scholde eme to seende werden,
    - Do eme dat wart in synen arm gegeuen,
    - Do begerde he van vrauden nicht lenger to leuen.
    - Dar quam ock Fruwe Anna, de prophetisse.
    - De begunden dar dat erste lechtmisse.
    - Se loueden vnde benediden alle dat hilge kint.
    - Wente vor dem male noch sint
    - En wart nu so hillich eyn kint geborn.
    - En were des nicht, so were alle de werlt vorlorn.
    - 'Bij der veiten vraude so mane ik, fruwe, dij:'
    - Bidde dyn herte leue kint vor my
    - Vnde vrauwe my in alle myner nod
    - Vnde beware my vor den ewigen dot.
    - De seste vraude vnser leuen fruwen was an der tijd, do se ere leue kint wedder
    - vant, dat se vorloren hadde. Do dat benedide kint twellf jar olt was, do
    - scholde Maria vnde Ioseph to eynem paschen gan to Jherusalem to der hochtijd,
    - vnde dat benedide kint genk mede. Do se dar hadden gewesen seuen dage, do
    - gengen se wedder to huß, vnde dat kint Ihesus bleff sittene in dem temple
    - mangk den wisen mesteren. Do wande Maria, dat er kint were bij Hern Iosephe,
    - vnde Yoseph wande, dat yd were bij der moder in der fruwen schar, wente des
    - was eyn wonheit, wan de lude wolden ghan to Iherusalem to der hochtijd,
    - pb: 111
    - so gengen de mannes namen in eyner schar vnde de fruwen in eyner anderen
    - schar, vnde de kindere mochten ghan an beiden siden, wor se wolden. Dat was
    - eyn gud wonheit, wente in hilger tijd vnde vppe gudeme wege na afflate so
    - en scholen man vnde fruwen neyne grote kumpanie hebben to samne, vp
    - dat se ere kuscheit mogen holden. Do Maria vnde Yoseph hadden gewanderet
    - ene dachuart van Iherusalem, do vormysseden se des kindes vnde sochten
    - dat des anderen dages mang synen frunden vnde mangk anderen luden, de
    - dat bekanden, vnde ne funden des nicht. Des dridden dages gengen se wedder
    - to Jherusalem vnde vundent sittene in dem temple mydden mangk den wisen
    - mesteren. To hant, do se eme to sprak, do stunt he vp vnde genk myt ere to
    - husß vnde was er horsam vnde vnderdan. Dat was eyn grot dingk, dat de
    - alweldige god wolde vnderdan werden ener armen junckfruwen. Darumme
    - so is got wol geliket eme enhorne, dat wart vnderdan eyner junckfruwen
    - vnde legede sijk in eren schot vnde also wert yd gevangen. God ys ock geliket
    - eme lauwen, de ys bose bendich to makene. Auer Maria makede en so bendich,
    - dat he er volgede alzo eyn lam syner moder pleget to volgen. Got is ock wol
    - geliket eyneme wilden adel arne, de ys bose tam to makene, dat men en to der
    - hant locken moge. Auer Maria de makede got so tam, dat se ene locken mochte,
    - suwar se wolde. Got is ock geliket deme starken Samson, den nement binden
    - kunde. Auer Maria heuet god bunden vnde in doke bewunden. Got is ock
    - wol geliket deme wisen Salomon, den nement vorwinnen kunde myt wisheit.
    - Auer Maria heuet den wisen god maket to eyneme kinde. Auer he was so
    - wijs in syner kintheit also in syner gotheit. Got is ok geliket deme pellicanus.
    - Dat ys eyn vogel, de gift synen jungen sin egene blot, vnde dar mede maket
    - he se leuendich, wan se de slange gedodet heit. Also dede god bij vns, do vns
      de
    - slange gedodet hadde in dem paradise. Do makede he vns wedder leuendich
    - myt syneme duren blode. De pellicanus wonet verne van den luden in der
    - wostenie vnde is bose to vane. Also was god verne van den luden in der wostenie,
    - dat is in deme hemelrike, dat dar woste was worden enes deles van den engelen,
    - de dar vt gevallen weren. Vnde god was deme mynschen so wilde, dat dar
    - neymant kunde van spreken. Dat nu neyn patriarche noch prophete so hillich
    - en was, dat he ene vangen kunde. Auer Maria de heft en gevangen. God is
    - gdijk der salmandra, dat is eyn der, dat dar wonet in dem vure. Men vint
    - berghe, de iummer mer bernen an vure. Dat enkan nummer vorleschen. Indem
    - pb: 112
    - vure wonet de salmandra, dar nemach neymant to enkomen. De jenne, de dat
    - van willen, de maken eyn ander vur, verne van danne Wan de salmandrea
    - dat vur sut, so lopt se vte deme vure in jennet vur; dar wert se gevangen.
    - Also was Christus in dem vure, dat ys in dem hemelrike in dem schote synes
    - hemelschen vaders. Dar nekunde neyn man to em komen. Do makede Maria
    - hir neddene in dem ertrike eyn ander vur. Dat ys dat vur der berneden leue,
      dat
    - Maria in ereme herten hadde. Do vnse leue here Ihesus Cristus dat vur sach,
    - do quam he vte deme schote synes hemelschen vader an den reynen kuschen
    - licham Sunte Marien, vnde also wart he geuangen. Got ys ok geliket eme
    - grymmigen panthire, deme neyn der wedder stan mach. Also grymmich was
    - god vil mer, dat synen torn neymant vorsonen mochte. Auer Maria heuet ene
    - vorsonet. Dat dar vore eyn mynsche mochte hebben gegeuen alle de werlt,
    - he ne mochte nicht to gode wesen komen. Nu is god also vorsonet, dat eyn
    - mynsche myt eyneme becker koldes wateres mach dat hemelrike kopen. Dat
    - eyn mynsche vil mer trane hedde gewenet, wen waters in dem mere ys, he
    - nemochte nicht wesen komen vor godes ogen. Nu ys god also vorsonet, dat
    - eyn mynsche ens suchtet vmme sine sunde, god wil eme dat hemelrike geuen.
    - Got ys geliket eneme elpendere, dat ys alse grot, dat yd eynen berchurede vp
    - syme rugge drecht, dar wol vertich man vppe sin myt vullen wapenen. Wan
    - dat deyr wilde ys, so plecht ment to vane myt eyner kuschen junckfruwen.
    - Dat deyr ys van naturen so kusche, dat yd sine rechten tijd holt myt syneme
    - gaden. Wan so dat deyr de boirt vntfangen heuet, dar na ne hebben se neyne
    - menschop mer to samne. Dat deyr en heft ock myt neynen anderen deyren
    - meynschop. Se en thein ock nicht wen eyn junck. Dar na leuen se alle dage
    - kusliken to samne. Wan dat ene steruet, dat andere en kuset neynen gaden mer.
    - Hirumme, wente dat deir so kusche is, so plechtmen dat to vane myt eyner
    - kuschen junckfruwen. De geit in den wolt, dar dat der plecht to wanderne.
    - Wan dat deyr de junckfruwen vornemet an deme roke der kuscheit, so gheyt
    - yd to ere vnde steyt vor ere also eyn lam. Se mach eme don, wat se wil. So
    - lecht se eme bende vmme syne vote vnde bindet dat deyr. So heft se eyn sper
    - vnde steket eme eyne wunden. Dat lidet yd vnde steyt vnde blodet also lange,
    - wente yd steruet. So heit se eynen emmer vnde vntfeit dat blot, dat ys gud to
    - arcedie. Also heft Maria myt erer kuscheit god dar to bracht, dat he er horsam
    - worden ys vnde vnderdan alse eyn lam, vnde heft eme gebunden sine hende
    - vnde syne vote in der weghe. Darna wart de sulue licham, den god van Marien
    - vntfengk, gebunden vnde gevangen in der martire vnde wart gewunt vnde
    - pb: 113
    - ghot sin blot wente in den dot, vnde dat blot is eyn arcedie wedder den ewigen
    - dot. Got is ok gelikent eyneme voghele, de het fenix. De ys allene vnde neheuet
    - neynen gaden in der werlde. Wan he olt wert, so maket he eyn vur van eddeler
    - worte vnde van eddelem krude. Dat drecht he to samne, dat wert vntfenget
    - van der sunnen kraft. Dar in vluget he vnde vorbernet sijk. Van der asschen
    - wert eyn junck fenix. Bij desseme fenix, de allene ys, dar bij ys betekenet
      god,
    - de allene eyn god ys vnde allene eyn schepper aller dinge. De wart an Marien
    - iung, do he eyn kint wart. He vloch van deme hemelrike in dat vur, dat Maria
    - 'in erer sele hadde. Vnde darumme is he geheten yditum, dat ys: eyn sprenger.'
    - 'Darumme singet men in der hemeluart vnses leuen heren in der sequencien:'
    - Saltum de celo dedit in virginalem ventrem huic nomen exstat conueniens
    - yditum -- got is rechte geheten yditum eyn sprenger. He sprank van deme
    - hemele in Marien, van Marien in de kribben, van der kribben an dat cruce,
    - van deme cruce in de helle, vte der helle in dat ertrike, van deme ertrike vp
    - 'in dat hemmelrike. Noch schal he twe sprunge springen: Eynen her nedder to'
    - deme richte, den anderen wedder vp myt al synen holden. Van desser sesten
    - 'vraude schaltu dijt laff spreken:'
    - Gaude Maria, wunnichlike morgen rot,
    - De seste vraude was vil grot,
    - De du vntfengest to den stunden,
    - Do din herte leue kint wart wedder funden,
    - Dat du lilien blome vt irkoren
    - In den drydden dach haddest vorloren.
    - Do du dat fundest, do wart yd dij vnderdan.
    - Din kusheit heft dat wilde eynhorn gevan.
    - Du heuest gemaket van eyneme lauwen eyn lam,
    - Du heuest den wilden adel arn gemaket tham.
    - Du heuest gebunden den starken Sampson,
    - Du heuest vorwunnen den wisen Salomon.
    - Du heuest den wilden pellicanus ghevan,
    - De salmandra is to dij vte deme vure gegan.
    - Du heuest vorsonet dat grymmige panthir,
    - Du heuest bedwungen dat grote elpendeir.
    - An dij wart de olde fenix inngk,
    - Do yditum sprank den hogen sprungk
    - Van deme hemmele wente to der erden,
    - Do god wolde an dij eyn kindelin waden.
    - pb: 114
    - 'Bij der sesten vraude so mane ik, fruwe, dij:'
    - Kere dine groten barmherticheit to my
    - Vnde help my, dat ik gnade vinde
    - An dyneme herten leuen kinde.
    - De seuede vraude vnser leuen fruwen was an der tijd, do de hemelsche konningk
    - quam myt den hilgen engelen, de in deme hemelrike weren, vnde halde se to
    - syneme ewigen rike vnde makede se to eyner konningkynnen. Dijt is bewiset
    - 'in der olden e: Konningk Dauid hadde sijk getornet vp eynen bosen man,'
    - de hette Nabal, vnde was vp dem wege, dat he en gedodet wolde hebben vnde
    - vordelgen alle, dat em tobehorde. Dat vornam eyn klock fruwe, de hette
    - "Abigail. De genck eme in de mote vnde vel eme to uote vnde sprak: 'O here,"
    - gijff my den broke, den Nabal gebroken heuet. He ys eyn dore vnde hefft
    - gedan na syner dorheit. Du neschalt dynen torn nicht laten ghan ouer den doren.
    - Hijr na, wan dij din torn vorgeyt, so scholde dij din herte schult geuen, dat
    - du syn blot heddest gegoten vnde dat du dijk suluen in dyme torne heddest
    - gewroken. Du schalt des my hijr na dank weten , dat ek dij dijt geseget
    - hebbe.' Desser sachten rede hadde se so vele, dat eme syn mot beghan to sachten
    - "vnde quam wedder to sijk suluen vnde sprak to der kloken Abigail: 'Benediet"
    - sij de god, de dij hude heuet gesant my in de mote, vnde benediet sij din wort
    - vnde benediet sistu, dat du my gehinderet heuest, dat ik syn blot nicht gegoten
    - 'hebbe vnde mi suluen nicht gewroken hebbe. Ik segge dij dat: Also werliken,'
    - alse god leuet; enwerestu nicht also drade komen, ik wolde den Nabal also
    - deghere vorderuet hebben, dat dar nicht eyn hunt were leuendich bleuen in
    - al syneme houe. Do nam Dauid de ghaue, de se eme gebracht hadde, vnde
    - sande se wedder to huß. Darna ouer teyn dage do starff Nabal. Do dachte
    - konningk Dauid vppe de klockheit der fruwen Abigail vnde vppe ere bederuicheit
    - vnde sande ere syne boden vnde leyt weruen, dat se to em queme vnde
    - worde syn husfruwe. Do de boden er vmme de dingk to spreken, ofte se sin
    - "husfruwe wolde werden, do vel se vpp ere kne vnde sprak: 'Ik wil gerne mynes"
    - heren maghet wesen vnde wil syner knechte vote wasschen.' Dar nam se myt
    - sijk viff megede vnde quam te konningk Dauite vnde wart sin husfruwe.
    - Also genod se erer klockheyt vnde erer otmodicheit, dat se wart eyn konningkynne.
    - Desse rede scholde wij beduden van vnser leuen fruwen Sunte Marien.
    - Bij konninge Dauite ys betekenet de hemmelsche kormingk. De hadde sijk
    - getornet vppe den doren Nabal, dat ys vppe den mynschen, de sere dorliken
    - gedan hadde, dat he syneme gode vnhorsam was vnde volgede des duuels
    - rade. Den torn nekunde nemant vorsonen wan de kloke Nabigail. Dat ys de
    - benedide junckfruwe Sunte Maria, de sprak to dem boden, den de hemelsche
    - pb: 115
    - "konningk hadde to er gesant: 'Ik byn eyn derne godes; my gesche na dynen"
    - worden.' Also heuet se genoten erer otmodicheit, dat se de hemmelsche konnigk
    - gemaket heuet to eyner konningkynnen in deme hemelrike. Dijt sulue is ok
    - 'vore bewiset in der olden e an eyner fruwen, de hette Hester:'
  - chapter[n=3_33a]:
    - Dat was eyn weldich konningk, de hette Asswerus. De hadde gemaket eyne
    - grote blitschap vnde hadde geladen alle syne landes heren. He hadde vnder
    - syner gewalt hundert land vnde seuen vnde twintich. De blitschap was sere
    - grot vnde stunt hundert dage vnde achtentich dage. Dar was eyn huß to
    - gebuwet, dat was so wunderlijk vnde so kostlijk, dat yd neyman to vullen
    - scriuen mach. Alle de sulen were van suluere. Dat dack was bouene gemaket
    - also dat firmament van eddelen duren stenen, de schenen also de sterne. Vor
    - deme huß was eyn winlauene van clarem suluere. De wynlouene stunt myddest
    - in eyneme wingarden, de was geheten wunnen garden. De windrufelen weren
    - gemaket van eddelen fynen perlen vnde van den duresten stenen, de de werlt
    - hadde; de waren manniger var. Dar weren al vmme gehenghet vmmehangesß
    - lakene van purpure vnde van bliante vnde van baldeke, van den duresten
    - werken, de de werlt hadde. De lakene weren gehenget al vmme an
    - suluerine sule. De linegen weren van syden, de ringe dar jnne van elpenbene.
    - Dat ertrijke, dar men vppe gengk, dat was vnder schackeret van eddelen
    - steynen. De eyne steyn was eyn saphirus, de andere eyn smaragdus. Dar
    - stunden bedde van golde vnde van suluere, dat eyne noch schoner wen dat
    - ander. Alle, de dar weren, de drunken vte guldenen vaten, vnde all den win,
    - den men dar drank, de was vterkoren, also eyme konninge wol temet to
    - drinkene. Dar ne moste neymant den anderen noden to drinken; malk drank,
    - wo vele he wolde. De konningynne Vasti hadde sunderlike blitschap in ereme
    - huß myt den fruwen. Do desse blitschap hadde gewesen hundert dage vnde
    - achtentich, do bat de konningk alle dat volk alle gemeynliken, dat dar was
    - in der stad to Susa, dar de konningk wonede, vnde makede eyne nyge blitschap
    - in deme wunnengarden. De blitschap stunt seuen dage. In deme seueden dage
    - do was de konningk sere blide vnde sande der konningynnen boden, dat se
    - sijk schone tomaken scholde vnde komen myt erer goldenen kronen to syner
    - blitschap. Dar vorsmade se sin bot vnde newolde nicht komen. Do wart de
    - konningk tornich vnde vragede de landes heren, wat ere broke were. Do
    - "spreken se alle: 'Konningk, se neheuet nicht allene dij bedrouet, se heuet\
      \ vns"
    - pb: 116
    - alle bedrouet. Nu werdan vnse wiff eyn bilde an er nemene vnde werden ock
    - vnse bot vorsman. Du schalt se vorwerpen van deme konningkrike vnde
    - schalt eyne andere kesan an ere stede.' Dat geschach; se wort vorworpen
    - dorch eren homot. Do bat de konningk, dat alle de juncfruwen, de in syneme
    - lande weren, de scholden komen to houe, dar scholde he eyne konningynnen
    - vt kesen. Do weren dar in deme lande yoden, de dar woneden. Dar was eyn
    - yode, de hette Mardocheus, de hadde eyne arme eddele junckfruwen, de ne
    - hadde noch vader noch moder vnde was synes broder dochter. De helt he
    - 'dorch god; de was gheheten Hester. Mardocheus sach eynen drom: Eme'
    - duchte, wu he sege vntspringen eynen kleynen born. De born wos so sere, dat
      dar
    - van wart eyn grot vlot. He en wiste noch nicht, wat desse drom bedude.
    - Do sande god eme in sin herte, dat he de armen junckfruwen Hester vorde to
    - des konninges houe vnde beuol er dat, dat se des nicht seggen scholde, dat se
    - eynes yoden dochter were. Dar was eyn kemere to gesath, de der junckfruwen
    - plach vnde gaff den juncfruwen allet, dat se esschen wolden van klederen
    - vnde van smide. Do was Hester so otmodich, dat se neyn smide noch nichtes
    - nicht esschen wolde vnde sprak to deme kemere, wat he er geue, dar scholde
    - er wol an genogen. Do genot se erer otmodicheit, dat er de kemer gaff seuen
    - juncfruwen, de er denen scholden, vnde gaff er genoch alles, des er behouff
    - was. Do vogede dat god also, dat de konningk se vt koß bouen al de junckfruwen
    - vnde makede se to eyner konningynnen. Do was de drom war worden,
    - dat de clene born was gewassen in eyne grote vlot, wente de arme juncfruwe
    - wart gekoren to eyner konningynnen. Dijt schole wij nu vornemen van der
    - 'benediden otmodigen junckfruwen Sunte Marien: de heft genoten erer otmodicheit,'
    - dat se de hemelsche konningk heft gemaket to eyner konningynne
    - in syme ewigen rijke. Vnde de erste konningynne wart vorworpen vte dem
    - konningrike dorch eren vnhorsam. Dat was Ver Eua, de wart vorworpen vte
    - deme paradise dorch eren vnhorsam. -- Do desse konningynne Ver Heste
    - weldich was, do quam ere veddere Mardocheus to houe vnde wolde seen
    - wu yd er to handen genge vnde wanderde dicke vor der konningynn
    - palas vnde ne sprak nicht dar van, dat he ere veddae were. Dat geschach
    - deme houe, dat dar weren twe portenere, de de dore bewareden van de
    - konninges palase. De lageden deme konninge vnde wolden ene morden. Dij
    - wart Mardochens to wetene vnde segede dat der konningynnen. De segede
    - dat vort deme konninge. De konningk de gengk dijt vt vnde beuant de warheit
    - vnde leit jenne twe hengen vnde leit dat bescriuen in syner kroneken, dat eyn
    - yode were, de het Mardocheus, de hadde den konningk gewarnet vor syner
    - vienden, de en morden wolden. Do was dar in des konninges houe eyn bos
    - man, de hette Aman. Den hoghede de konningk bouen alle sin lant vnde bot
    - pb: 117
    - en, dat se scholden vallen vp ere kne, wan he queme ghane. Dat deden se alle
    - sunder Mardocheus; de en wolde des nicht don. Do was jenne sere tornich
    - vnde vragede, wat mannes he were. Do he horde, dat he eyn yode was, do
    - wart he al den yoden hat, de in deme lande weren vnde wolde se to male
    - "vordelgen vnde sprak to deme konninge: 'Konningk, hijr is eyn yodesch deyt"
    - in deme lande, dat hefft eyne sunderlike e vnde vorsmat din bot. Laet my dat
    - "deyt vordelgen; ik wil dij geuen teyn dusent punt.' Do sprak de konningk:"
    - "'Hebbe din gud suluen, vnde do myt deme deyde wat du wolt.' Vnde de"
    - konningk ne wiste des nicht, dat de konningynne ock eyn yodynne was.
    - Aman en wiste des ock nicht. Do screff Aman breue to allen landen vnde
    - steden, dat men al de yoden morden scholde. Do dat Mardocheus horde, do
    - wenede he vnde scriede vnde toch eynen sack an vnde gengk stan vor der
    - konningynnen palas. Dat vornam de konningynne vnde sande eme eyn cleit,
    - dat he to er komen scholde. He ne woldes nicht don vnde en bot er wedder,
    - dat Aman al ere slechte doden wolde, dat se scholde ghan vor den konningk
    - "vnde bidden vor dat volk. Do vntbot se eme wedder vnde sprak: 'De konningk"
    - 'heft geboden: we in sin palas gheit vngeladen, de mot steruen; vnde ik en byn'
    - yotum bynnen drittich dagen nicht geladen.' Do en bot er Mardocheus wedder
    - "vnde sprak: 'We wet, ofte dij god darumme heuet to eyner konningkynnen"
    - gemaket, dat du in desser nod dyneme volke schalt to hulpe komen.
    - Do vnthot se eme wedder, dat alle de yodden scholden gemeynliken vor se
    - bidden. Se woldet wagen vnde wolde ghan in des koninges palas. Dar vastede
    - de konningynne vnde bedede vnde reip vnsen leuen heren an, dat he syneme
    - volke to hulpe queme. Des dridden dages makede sijk de konningkynne schone
    - to vnde genk myt twen junckfruwen vnde stunt vor der dore des palases.
    - Vnde de koningk sach vp vnde sach se an wat ernstliken. Se wart vorueret
    - vnde vel to der erden. Do de konningk sach, dat se dat was, do bot he er syne
    - guldene roden, de he in syner hant hadde, vnde stunt vp vnde vengk se al
    - "vmme vnde sprak: 'Hester, ne hebbe neyne vare! Dijt bot ys dorch dynen"
    - willen nicht vt gegeuen, dat hir nement inghan scholde; du machst hijr
    - "in ghan wan du wult. Nu segge my: wat wultu?' Se sprak: 'Here, ik bidde dij,"
    - dat du komen willest to myner blitscap, vnde laet Aman myt dij komen.'
    - 'Dat geschach; se quemen beyde. Do de konningk blide was, do sprak he:'
    - "'Hester, bidde wat du wult, ik wil dij twiden.' Se sprak: 'Ik bidde dij, here,"
    - dat du morgen echt komest vnde Aman myt dij, so wil ik dij seggen myn
    - herte.' Aman was sere werde hijr to. He genk to huß vnde samende all syne
    - frunt vnde segede, wo grote ere eme de koningk an legede vnde de konningkynne,
    - vnde clagede, dat dar eyn yode were, de hette Mardocheus, de vorsmade
    - "en vnde hadde en vor nicht, vnde sprak: 'Al desse ere en dunket my nicht sin"
    - pb: 118
    - "de wile, dat my de man vorsmaet.' Do spreken syne frunt: 'Lat maken ene"
    - galghen van eyme lange balken, de vefftich elne ho sij, vnde gha morgen vro
    - vnde bidde den konningk, dat du den yoden motest dar an hengen.' To hant
    - leit he den galgen maken in der nacht vnde genk vro hen vor des konninges
    - palas vnde wolde bidden, dat he Mardocheus moste hengen. In der suluen
    - nacht en mochte de konningk nicht slapen vnde leit vor sijk lesen de kroneken.
    - Do stunt dar gescreuen, dat Mardocheus hodde den konningk gewarnet vor s
    - "ynen vienden, de en morden wolden. Do sprak de konningk: 'Dat was grot"
    - truwe, de my Mardocheus dar bewisede. Wat ere hebbe ik eme darumme
    - "gedan?' Do spreken de knapen: 'Konningk, du en heuest eme noch neyne ere"
    - "geboden.' Do leit de konningk Aman to sijk halen vnde sprak: 'Berichte my:"
    - off eyn konningk eynen man eren wolde, wo scholde he eme don?' Do wenede
    - "Aman, dat he ene suluen mende, vnde sprak: 'Wolde de konningk enen man eren,"
    - deme scholdemen an teyn des koninges kleyt vnde setten eme vp des konninges
    - kronen vnde scholde sitten vp des konninges pert, vnde de hogeste furste, den
    - de konningk hedde, de scholde dat pert nemen bij deme tome vnde scholde en
    - 'leyden de stad vmme vnde scholde ropen: Also schal men den eren, den de'
    - "konningk eren wil!' Do sprak de konningk: 'Gha altohant vnde do also"
    - Mardocheus, also du gesproken heuest, vnde bewaret bij dyme lyue,
    - dat du des nicht vnder wegen latest.' Do wart Aman van herten sere bedrouet
    - vnde ne dorste des nicht laten vnde ledde Mardocheus al de stad vmme vnde
    - rep, also eme beuolen was, vnde brachte ene wedder vor des konninges palas
    - vnde genk to huß wenende vnde clagede dijt synen frunden. Do quam eme
    - eyn bode, dat he scholde ghan to der konningkynnen blitscap myt deme
    - "konninge. Do de konningk blide was, do sprak he: 'Hester, bidde wat du wult,"
    - "des wil ik dij twiden vnde bedestu ock myn koningkrike halff.' Do sprak se:"
    - "'Konningk, ik bidde dij vor myn leuent vnde mynes slechtes. Wij hebben eynen"
    - vient, de wil my vordelgen myt al myme slechte. Wolde god, dat men vns to
    - "egene vorkofte, dat wij doch den leuent behelden.' Do sprak de konningk:"
    - "'We ys de vient, de dat dar don?' Do sprak se: 'Vnse dotlike vient dat ys desse"
    - bose Aman.' Do stunt de konning van torne vp vnde genk dar vt in den wortegarden.
    - Hester sat vp erem bedde, vnde Aman lach vor ere vnde sochte gnade.
    - Vnderdes quam de konningk wedder inghane vnde sach ene liggen vor der
    - "konningynnen vp dem bedde vnde sprak: 'He wil ock de konningynnen vneren,"
    - dar ik yegenwordich byn.' Er de konningk dat wort vte hadde, do weren de
    - 'knapen rede vnde vorbunden eme syne ogen vnde spreken to deme koninge:'
    - pb: 119
    - "'Konningk, he heit gemaket eynen balken, wol viftich elne ho, dar wolde he"
    - "Mardocheus an hebben gehangen.' Do sprak de konningk: 'Ghaet snelliken"
    - vnde henget en al dar an.' Also deden se vnde hengeden en an de suluen galgen,
    - den he hadde gebuwet, vnde syne teyn sone worden ock gehangen. Dar bot
    - de konningk ouer al sin lant, dat sijk de yoden wreken scholden ouer al ere
    - viende. Dar begunden se an to slande alle, de en bose weren in deme lande,
    - seuentich duset vnde viff dusent, vnde in der stad to Susa, dar de konningk
    - wonede, dar slogen se achteinhundert man. -- Vte desser rede schole wij wat
    - theen to deme laue vnser leuen fruwen. De bose Aman dat ys de bose vient,
    - de hadde buwet eynen galgen Mardocheo. Dat meynet so vele, dat de bose
    - vient hadde vns allen gemaket eynen galgen der ewigen vordomnisse myt
    - syneme valschen rade, den he gaff deme ersten mynschen, vnde hadde dat to
    - weghe bracht, dat de hemelsche konningk hadde eyn ordel ouer en gegeuen
    - des ewigen dodes. Nu is gekomen de hemelsche konningynne Maria vnde
    - heuet dat gewandelet vnde heft to weghe bracht, dat de galge, den vns de
    - bose vient gebuwet hadde, de is eme allene to dele worden, wente he mot
    - ewichliken vordomet werden, vnde wij mogen alle salich werden, ofte wij
    - suluen willen. Darumme schole wij yummer de benediden hemelschen konningkynnen
    - louen vnde benedien.
    - Dusse sulue seuede vraude vnser leuen fruwen, de se hadde, do se to hemele vor,
    - 'de was bewiset in der konninge boke; dar lest men also: Do konigk Salemon'
    - koningk worden was vnde sath vp syme konningliken trone, do quam sin
    - moder ghan, Vor Bersabee. Do stunt he vp vnde vntfengk se myt groten eren
    - vnde leit er setten eynen tron to syner vorderen hant vnde leit se bij sijk
      sitten
    - "ghan vnde sprak to er: 'Moder, bidde wat du wult; dat ys vnmogelijk, dat ik"
    - dij icht vorsegge.' Also heuet de hemelsche konningk gedan bij syner leuen
    - moder vnde heft eynen thorn gesath to der vorderen hant in syneme ewigen
    - rijke. He vntfengk se myt groten eren, do he se myt der engele schar halde van
    - desser werlde vnde vorde se myt Iyue vnde myt sele to deme ewigen rijke
    - vnde heutt se gemaket to eyner konningkynnen vnde wil se twiden. Wat se
    - en bidden wil, des is se weldich bij ereme leuen kinde vnde biddet alle daghe
    - vor vns sundigen lude. Hirumme schole wij ere seueden vraude eren vnde
    - 'spreken dijt loff:'
    - Gaude Maria, hemelsche konningkynne,
    - Dyn seuende vraude tred bouen alle synne.
    - De hemelsche konning halde deck to syneme trone
    - vnde kronede dij myt der ewigen kronen.
    - pb: 120
    - Darumme bistu de kloke Abigail,
    - De konningk Dauite so wol bevel
    - Dorch klocheit willen erer synne,
    - Dat he se nam to eyner koningynnen.
    - Du bist ock Vrou Hester, de kleine born,
    - De koningk Assuerus hadde vt gekorn.
    - De kleine born wos in eyne grote vlot,
    - He satte se tho konningynne ouer al syn ghut.
    - Also heft de hemmelsche konningk bij dij gedan
    - Vnde heft dij to eyner koningkynnen vntfan.
    - Ock leit de wise konningk Salomon
    - Tho syner vorderen hant setten eynen torn,
    - Dar he syne leuen moder an vntfengk.
    - 'Also dede dijk de hemelsche konningk:'
    - He vntfengk dij myt der engele schare
    - Vnde satte dij to syner vorderen hant al dare.
    - 'Bij der seueden vraude mane ik, konningynne, dij:'
    - Bidde den hemelschen konningk vor my,
    - Dat he mek bringe to syneme trone
    - Vnde vorlene my de ewygen kronen.
    - Kint leue, dusse seueden vraude vnser leuen fruwen de schaltu gerne eren,
    - vppe dat dij vnse leue fruwe roke to vrowene in al dyner drofnisse vnde bringe
    - dij ane droffnisse to der ewigen vraude des hemelrikes. Wente suwe se eret,
      se
    - 'en lettes eme nicht vngelonet. Eyn mynsche sij in welker achte he sij: He ere'
    - god gerne vnde vnse leuen fruwen, se dankens eme wol.
  - chapter[n=3_34]:
    - Dat was eyn man, de plach to stelen vnde to rouen. Nochtan hadde he yo
    - sunderlike ynnicheit tho vnser leuen fruwen. To eyner tijd wart he begrepen
    - myt duue vnde wart ghehangen in eynen galgen. Dar quam vnse leue fruwe
    - vnde helt ene vp, dat eme nicht enhinderde. Darna scholden de lude dar vore
    - hen ghan, de ene gehenget hadden, vnde segen, dat he noch leuede. De ene
    - toch syn swert vnde wolde ene houwen. Dar was vnse leue fruwe rede vnde
    - helt ere hant dar vore, dat eme dat swert nicht schaden mochte. Do wunderde
    - en sere, wu dat mochte wesen, vnde vrageden eme, wo he mochte leuen. Do
    - "sprak he: 'Maria, de moder aller barrnherticheit, de ys hijr bij my vnde helpet"
    - "my.' Do vrageden se, wor mede he des vordenet hedde. Do sprak he:"
    - pb: 121
    - "'Ik was eyn deff vnde eyn rouer, nochtan hadde ik yo vnse leuen fruwen in"
    - sunderliker ynnicheit. De helpet my nu an mynen noden.' Do nemen se ene
    - van deme galgen vnde leten ene vri ghan, vnde he vur in eyn closter vnde wart
    - darna eyn ghut man vnde vor to hemelrike. -- Kynt leue, darumme schaltu
    - vnse leuen fruwen gerne eren.
  - chapter[n=3_35]:
    - Dat was eyn rydder, de hadde eyne borch bij deme gemeynen wege vnde
    - berouede alle de yenne, de dar vor hen togen. Doch so hadde he yo sunderlike
    - innicheit to vnser leuen fruwen vnde sprak yo dat Aue Maria. To eyner tijd
    - toch dar vore eyn begeuen man. Do quemen de solder van der borch vnde
    - "wolden ene berouen. Do sprak he: 'Bringet my to juweme heren, ik schal ene"
    - "notliken spreken.' Do brochten se ene to ereme heren. Do sprak de hilge man:"
    - "'Here, latet al yuwe knapen vor my komen; ik wil yuw wat gudes seggen.'"
    - Do se alle komen weren, do ne was dar ein kemerere nicht. Do sprak de hilge
    - "man: 'Den kemerere mote wij yo hebben, wente ik byn dorch synen willen"
    - here komen.' Do newolde jenne nicht komen. Do togen se ene myt gewalt vor
    - den hilgen man. Dar beghan he to ropene vnde leit sere ouele. Do sprak de
    - "hilge man: 'Ik beswere dij in deme namen vnses heren Ihesu Cristi, dat du"
    - "seggest, wij du sijst, vnde war vmme du here komen bist.' Do sprak yenne:"
    - "'Och leyder, dat mot ik don, vil sere ane mynen dank. Ik byn neyn mynsche,"
    - ik byn eyn duuel vnde byn hen gesant vnde hebbe hir gewesen myt desseme
    - heren wol verteyn jar vnde scholde eme hebben den hals tobroken. Do sprak
    - he yo alle dage dat Aue Maria, darumme nemochte ik yo eme in deme dage
    - nicht don. Hedde he dat enes vnderwegen laten, so scholde ik eme den hals
    - tobroken hebben.' Do dat de rydder horde, do vel he yeme guden
    - manne to vote vnde bat gnade, vnde de vient vor en wech, vnde de
    - rydder wart darna eyn ghut man. -- Kint leue, darumme schaltu gerne
    - spreken dat Aue Maria.
  - chapter[n=3_36]:
    - Dar was eyn gud fruwe, de scholde vp dat velt ghan vnde brengen erem manne
    - sine spise. Do ne hadde se neynen, deme se ere kint beuelen mochte. Do genk
    - se to der wegen vnde segende dat kint myt eme Aue Maria vnde genk vp dat
    - velt. Do se wedder quam, do was al dat huß vorbrant, vnde dat kint stunt
    - myddest in deme vure, deme hinderde nichtes nicht; vnse leue fruwe hadde yd
    - wol bewaret.
  - chapter[n=3_37]:
    - pb: 122
    - Dat was eyn ghut eynuoldich monik, de plach des, wan he genk vor vnser
    - leuen fruwen bilde, so sprak he syn Aue Maria. To eyner tijd sprak he aldus
    - "to vnser leuen fruwen: 'lk grote dij alle tijd, vnde du en antwordest my nummer."
    - War vmme lestu dat:' Dar na quam he to eyner tijd vor vnser leuen fruwen
    - "bilde vnde sprak: 'Ghegrotet sijstu, Maria, vul aller gnaden. God is myt"
    - dij. Du bist benediet bouen allen fruwen vnde benediet is de vrucht dynes liues.'
    - "Do sprak vnse leue fruwe wedder to eme: 'Vnde du schalt ok werden benediet.'"
    - -- Kint leue, darumme schaltu gerne vnse leuen fruwen eren vnde
    - groten myt dyneme Aue Maria. Vnde dat machstu spreken to latine edder to
    - dude, wu du wult, war dij aller meyst ynnicheit van kumpt.
  - chapter[n=3_38]:
    - Dat was in eyme clostere eyn sangkmester, de plach des, wan men vnser
    - fruwen misse sangk, so wolde he yo singen de schonen sequencien Aue preclara.
    - To eyner tijd sang he de sequencien myt groter ynnicheit. Do quam yd darto,
    - 'dat men sangk dat versch: Ora virgo nos illo pane celi dignos effici -- dat'
    - 'spreket so vele: O reyne junckfruwe Maria, bidde vor vns, dat wij werdich'
    - moten werden des hemelschen brodes -- do quam vnse leue fruwe ghan in den
    - kor to deme sangkmester vnde hadde eyn witbrot in der hant vnde sprak
    - "to eme: 'Do vp den munt vnde nem dijt hemelsche brot.' He dede den munt"
    - vp, vnde vnse leue fruwe stack eme dat brot in den munt. Dat duchte eme so
    - sote wesen, dat he des gelijk nu er vornomen hadde. -- Kint leue, darumme
    - schaltu de sequencien gerne horen singen vnde suluen spreken eftu se kanst.
  - chapter[n=3_39]:
    - Dat geschach to eyner tijd in eyneme klostere, dat men sangk de sequencien
    - 'Aue preclara. Do quam yd darto, dat men sangk dat versch: Audi nos nam te'
    - 'filius nichil negans honorat -- dat meynet so vele: O Maria, hore vnse beth'
    - vnde bidde vor vns, wente din sone eret dijk vnde vorseget dij nichtesnicht
      -- do
    - sach eyn hillich juncfruwe, dat vnse leue fruwe vp ere kne vel vor ere leue
    - kint vnde bat vor dat closter. Darumme ys dat gesat in deme clostere, also
    - dicke alse men dat versch singet, so vallen alle de fruwen vp ere kne. -- Kint
    - leue, wan du dat versch horest singen, so val vppe dyne kne vnde bidde vnse
    - leuen fruwen, dat se ere leue kint vor dij bidde.
  - chapter[n=3_40]:
    - pb: 123
    - Dat was eyn jungeling, deme hadde sin vader grot gut geeruet. Dat brachte
    - he altomale to vnde wart so arm, dat he nicht ne hadde. To eyner tijd, do he
    - "sere bedrouet was, do quam de ouele geyst to em vnde sprak: 'Ik proue wol,"
    - worumme du bedrouet bist. Wultu volgen myme rade, ik wil dij rijke maken.'
    - "Do sprak yenne: Wat du wult, dat wil ik don, vppe dat du mek rijke makest.'"
    - "De vient sprak: 'Du schalt vorsaken dines godes, de dijk geschapen heit.' Dat"
    - "dede yenne vnde vorsok synes godes. Do sprak de vient: 'Du schalt ok vorsaken"
    - syner moder, de my vele schaden gedan heuet.' Des ne wolde he neynewijs
    - don. Do vor de vient van eme. De jungelingk genk in de kerken, dar vnser
    - leuen fruwen bilde stunt, vnde beghan se antoropen. To der suluen tijd quam
    - ghan eyn rydder, deme stunt des jungelinges ghut to pande. De rydder sach
    - dat, dat vnse leue fruwe ere leue kint satte vp dat altar vnde vel eme to vote
    - "vnde sprak: 'Ik bidde dij, leue sone vor den jungelingk. Vorgiff eme"
    - "synen broke dorch mynen willen.' Do sprak vnse leue here Ihesus Christus:"
    - "'Moder, ik neplege dij nicht to weygerne dorch der bruste willen, dar du my"
    - mede gesoget heuest. Ik vorgeue eme alle syne sunde dorch dynen willen.'
    - Do stunt de jungelingk vp vnde dankede vnser leuen fruwen. Do nam de
    - rydder den jungelingk to sijk vnde vragede eme, wat de sake weren. Do segede
    - he eme alle dingk. Do gaff eme de rydder syne dochter vnde gaff eme alle
    - sin gud wedder, vnde he wart dar na eyn ghut mynsche.
  - chapter[n=3_41]:
    - To eyner tijd stunt eyn prester vnde sang missen. Do beghan dat belde vnser
    - leuen fruwen tho sweten, dat alle de wunder segen, de dar weren, vnde de
    - fruwen ghengen to myt lakenen vnde wisscheden dat swet aff. Do was dar
    - "eyn mynsche, de was beseten mit deme viende. De beghan to ropen: 'Wes"
    - sta gij hijr vnde wunderen, worumme dat belde swete? Marien sone heft sin
    - swert gescuddet vnde wolde de werlt vordelgen dorch der sunde willen, vnde se
    - steyt vnde holt eme de hand. Newere des nicht, de werlt were alrede vorghan.'
  - chapter[n=3_42]:
    - Dat was eyn broder, de plach vnse leuen fruwen sunderliken to erene. De
    - broder de wart sek. Do he in syneme lesten ende lach, do quam de ouele geist
    - vnde wolde ene bekoren. Do he en sach, do begunde he to twiuelen vnde
    - pb: 124
    - "sprak: 'Owe, dat ik al dat vorlorn hebbe, dat ik gedan hebbe! Hir kumt de"
    - "leide vient.' Do sprak de broder, de bij eme was: 'Leue broder, ropet an vnse"
    - 'leuen fruwen, dat se yu to hulpe kome, vnde spreket dat versch: Maria, mater'
    - gracie, mater misericordie, tu nos ab hoste protege et in hora mortis suscipe;'
    - 'dat spreket so vele: Maria, moder der gnaden, moder der barmherticheit,'
    - bescherme vns vor dem viende vnde vntfa vns an der stunde vnses dodes. Do
    - he dat versch sprak, do sach he, dat vnse leue fruwe quam vnde voryagede en.
    - Do wart he getrostet, vnde alle de misßtrost vorgenk eme. -- Kint leue, darumme
    - schaltu vnse leuen fruwen gerne anropen in dynen noden, wente se ys eyn recht
      nothelperinne.
  - chapter[n=3_43]:
    - Dat was eyn broder, de hadde sunderlike ynnicheit to vnser leuen fruwen.
    - De plach alle dage to sprekene eyn Aue Maria ereme hilgen herten, wente se
    - vnsen leuen heren hadde leff van al ereme herten, dat se eme rochte to verlenen
    - rechte leue to vnseme heren gode. Dar na sprak he eyn Aue Maria ereme reynen
    - kuschen lichamme, wente se god reyne kusche maget vntfengk vnde droch,
    - dat se eme rochte to verlenen eyn reyne kusch leuent. Dar na sprak he eyn
    - Aue Maria eren hilgen brusten, dar se vnsen leuen heren mede spisede, dat se
    - eme rochte to vorlenen de gnade, dat he barrnhertich were to armen luden
    - vnde se spisede. Darna sprak he eyn Aue Maria vnser leuen fruwen eren hilgen
    - henden, dar se vnsen leuen heren mede handelde vnde eme myt groter
    - otmodicheit denede, dat se eme rochte to verlenen rechte otmodicheit to
    - denende vnseme leuen heren gode vnde syme euen kristenen. Des plach de
    - broder alle daghe. To eyner tijd quam vnse leue fruwe to em vnde dankede
    - 'eme darumme vnde gaff eme alle de gaue, dar he se vmme beden hadde:'
    - rechte leue vnde kuscheit vnde barmherticheit vnde otmodicheit.
  - chapter[n=3_44]:
    - Dat was eyn sunderynne, de hadde seuen yar eyn openbar sunderynne ghewesen.
    - De quam to eyner tijd eyme prestere to mote vnde begunde eme to to lachene
    - vnde hadde lichtuerdige wort. De prester schemede sijk vnde hedde erer
    - gerne quit gewesen vnde newiste nicht, wat he spreken wolde. To lesten sprak
    - "he aldus: 'Ghude mynsche, bidde god vor my.' Do sprak se: 'Wudane wijs"
    - "schal ik god vor dij bidden? Lere my.' Do sprak he: 'Gha vor de kerken, dar"
    - vindestu in deme lijkhuse vnser leuen fruwen bilde, dat heft ere leue kint vp
    - pb: 125
    - "deme schote, vnde sprek aldus: 'Here god, schepper hemelrikes vnde ertrikes,"
    - irbarme dijk ouer den prester, de my ha to dij sande. Deystu dat, so wil ik
      dij
    - wat geuen vor dyn arbeyt.' Se hopede, dat er wat werden scholde, vnde genk
    - hen in dat likhuß vnde vel vp ere kne vnde sprak also, alse er beuolen was.
      Do
    - karde sijk dat kint vnser leuen fruwen vmme van er vnde newolde se nicht
    - "an seen vnde sprak to syner moder: 'Hore, leue moder, wunderlike dingk."
    - De groteste sunderynne, de de werlt heft, de biddet my vor mynen sonen,
    - "vnde vor sijk suluen ne biddet se nicht.' Do sprak vnse leue fruwe: 'O herte"
    - leue sone, irbarme dijk ouer de sunderynnen, de dij also vortornet heuet in
    - erer dorheit. Se was junck vnde dorde, vnde ere frunt de stornen ere aff vro
    - vnde nehadde neymende, de se helde to dem besten. Darumme quam se to
    - valle. O herte leue sone myn, gijff my eren broke, wente din barmherticheit
    - ys groter wan ere dorheit. Vorgiff er ere sunde dorch mynen willen vnde dorch
    - "dynes sones willen, de se her to dij sande.' Do sprak de sone wedder: 'Moder,"
    - dat were vnmogelijk, dat ik dij yennich dingk scholde vorseggen. Ik vorgeue
    - er al ere sunde; se sei des, dat se de sunde mer beware.' Do de sunderynne dat
    - hadde gehort, do leip se wedder to dem prestere vnde segede eme alle desse
    - dingk vnde bichtede all ere sunde vnde wart dar na eyn hillich mynsche.
  - chapter[n=3_45]:
    - Dat was eyn gud fruwe, de hadde eynen sone, de wart gevangen. Do genck
    - de fruwe to vnde bat vnse leuen fruwen, dat se er hulpe, dat ere sone loß
    - worde. Do dat bet nicht en halp, do genk se in de kerken to vnser leuen fruwen
    - "bilde vnde nam er dat kint van deme schote vnde sprak: 'Dijt kint wil ik holden"
    - aIso lange, bit ik myn kint wedder krige.' Des nachtes quam vnse leue fruwe
    - "to yeneme in den torn vnde sloch alle de slot vp vnde sprak: 'Gha to dyner"
    - moder vnde sprek to er, dat se my myn kint wedder sende.' Also wart yenne
    - loß, vnde vnser leuen fruwen wart ere kint wedder. -- Kint leue, hirumme
    - schaltu vnse leuen fruwen gerne eren.
    - part: 4
    - pb: 126
    - Vader leue, ik bidde dij dorch vnsen heren god, lere my welk ys dat verde bot.
    - Kint leue, dat wil ik gerne leren dij, vppe dat du gode biddest vor my. Dat
    - 'verde bot sprekt also: Mynsche, du schalt eren dynen vader vnde dyne moder.'
    - 'Dijt schaltu tho dem ersten male aldus vornemen: Du schalt en horsam wesen'
    - vnde schalt en denen myt vlite. Du schalt se vruchten vnde neschalt se myt
    - neynen dingen bedrouen. God hadde geboden in der olden e, wan eyn man
    - eyn kint hadde, dat eme vnhorich was vnde wedderstreuich, dat brochte he
    - vor gerichte vnde clagede ouer em; dat kint mosteme stenen. Do dodede
    - men de vnhorsamen kindere in deme lichamme. Nu dodet sijk eyn vnhorsarn
    - kint in der sele, wente welk kint syne elderen bedrouet vnde en vnhorsam is
    - an billeken dingen, dat beget houet sunde vnde dodet sine sele. Dar van wil
      ik
    - 'dij eyn bilde seggen:'
  - chapter[n=4_1]:
    - Dat was eyn junckfruwe, de plach ere moder dicke to bedrouene vnde was
    - dar bij so hardes synnes, dat se de moder nicht bidden wolde, dat se dat er
    - vorgeue. De dochter wart sek vnde bichtede. De preister reid er, dat se de
    - moder bidden scholde, dat se yd er vorgeue, dat se se dicke bedrouet hedde.
    - Se sprak, se nemochte se nicht bidden. Also starff se vnde wart begrauen. Des
    - nachtes scholde de prester in de kerken ghan vnde horde eyne yamerlike
    - "stemme scrigen: 'O wij vnde owe, dat ik yuw geboren wart!' Do vragede de"
    - "prester, wat dar were. Se sprak: 'Ik byn der junckfruwen sele. Vmme dat ik"
    - myne moder dicke bedrouede vnde se nicht bidden wolde, er ik starff, darumme
    - byn ik yummer mer vorlorn.' -- Kint leue, lat dij dijt eyn lere wesen vnde
    - bedroue dyne elderen nicht. Noch wil ik dij eyn ander seggen van Absalon,
    - de synen vader, konningk Dauite, bedrouede. Dat nam eme eynen bosen ende.
  - chapter[n=4_2]:
    - Konningk Dauid hadde enen sone, de hette Absalon. De was so schone, dat
    - eme neyn man geliken kunde. Syn har was so schone, dat yd de vruwen sere
    - dure koften, dat men eme affsnet, wan men ene korten scholde. Darmede
    - schireden de fruwen ere vlechten. Den sone hadde de vader sere leff. De sulue
    - pb: 127
    - sone Absalon de mordede synen broder Ammon vnde vlo vte deme lande.
    - De vader vorgaff eme dat vnde leit ene wedder komen vnde hadde ene yo
    - sere leff. Vnde he mende yo den vader myt valsche vnde gingk to rade, wo he
    - synen vader delgen mochte, dat he konningk worde. Syn ratgheue heit Achitophel,
    - de was de klokeste man beropen, de in deme lande was. Absalon leit
    - sijk maken eynen wagen, also konninge plegen to hebbene. Dar reden vore
    - veftich ryddere. Absalon toch to sijk al dat volk myt schonen worden vnde
    - louede en grote ding. Des morgens was he vro vppe vnde stunt vor der porten
    - vnde vntfengk alle, de dar quemen. Wan eyn man quam ghane, so ghengk
    - he eme vntegen vnde grottene vnde veng ene vmme den hals vnde kustene
    - "vor synen mumt vnde sprak: 'Leue frunt, segge my, van wanne bistu, weme"
    - "horestu to vnde wat ys din gewerff hir to des konninges houe?' So sprak yenne:"
    - "'Ik byn van der stad edder van deme dorpe vnde hore den luden to; dijt ys"
    - "myn sake.' So sprak he wedder: 'Werliken, du bist van guden luden vnde"
    - heuest rechte sake. Auer hir en ys neyment, de dyne sake vort sette. Weret my
    - beuolen, ik wolde ene yowelke sake vort setten, vnde ik wolde eyn recht
    - richter wesen.' Alsodane smelike wort sprak he eme yewelikeme to vnde toch
    - 'myt den losen worden alle dat volk to sijk. To eyner tijd sprak he to synem
      vader:'
    - "'Vader, mot yk ghan to Ebron? Dar louede ik my, do ik boten landes was.'"
    - "'Ja,' sprak de vader, 'gha in godes vrede.' Absalon reyd hen to Ebron vnde"
    - leit alle dat volk to samne komen. Dar makeden se ene to eme konninge vnde
    - toch myt alle deme volke to Iherusalem vnde wolde synen vader vordelgen.
    - De mere quemen deme konninge. Tohant vlo de vader to der anderen porten
    - vt vnde quam in de wosteninge. Dar volgeden eme al, de syne frunt weren.
    - De konningk vnde se alle weren tho vote vnde lepen ouer berch vnde ouer
    - brok, dat se kumme vntquemen. De konningk scrigede vnde wenede vnde
    - alle, de myt eme weren. Do sprak de konningk to eyneme wisen manne, de
    - "het Cusai: 'Kere wedder vnde do dijk to Absalon, vnde wat du vornymst, dat"
    - vntbede my.' Cusai quam wedder vnde dede sijk to Absalon. Do Absalon in
    - de stad quam vnde synen vader nicht en vant, do nam he rad myt Achitophel.
    - De gaff eme den rad, dat he to hant volgen scholde syme vader in de wostenige
    - vnde scholde en soken. Hedde he dat gedan, so hedde he en funden vnde hedde
    - "en geslagen. Do sprak Cusai: 'Ik wil dy eynen beteren rad geuen: Wachte"
    - bitte morgen vnde lat vnder des al dat volk to samne komen, so wil wij en
    - vmme then, dat eyn eymch man nicht van danne komen schal van al syme
    - "here.' Do sprak Absolon: 'Dat ys eyn ghut rad; also wil wij don.' Des auendes"
    - ghenk Cusai to konningk Dauite vnde sprak, also leff alse eme sin lijff were,
    - so en scholde he dar nicht bliuen. In der nacht toch Dauid ouer de Yordanen
    - vnde quam to der heydenschap. De heyden vntfengen en myt groten eren
    - pb: 128
    - vnde geuen eme, wes he behouede. Absalon samende eyn grot her vnde toch
    - eme na. Konningk Dauites man beredden sijk to stride wedder em vnde spreken
    - "to konningk Dauite: 'Konningk, du en schalt nicht mede in den stryd. Se"
    - nesoken nemendes leuent dan din. Bliff hir vp der borch.' Do se vt treckeden,
    - "do stunt konningk Dauid vor der porten vnde sprak to al deme volke: 'Eya"
    - myne herte leuen kindere, schonet yo mynes herteleuen sones Absalon vnde
    - enschadet eme yo an deme liue nicht.' Dar schen syn truwe vaderlike herte. Do
    - de stryd to genk, to hant halp god deme rechten. Absalon vorloß den strid
    - vnde vlo vnde quam vnder ene eken. Dar vloch sin schone lange har an eynen
    - telgen vnde bewor sijk dar also, dat he nergen komen kunde, vnde bleff
    - hangende, vnde de mule, dar he vppe sat, de leip vort hen. Dar quam
    - Ioab vnde stotte eme dre sper dor sin herte, vnde de knapen treden to vnde
    - toheuwen ene. Also bleff he dot, vnde van syme here worden geslagen wol
    - twintich dusent volkes, vnde de anderen lepen in de wostenie, de toreten de
    - lauwen vnde beren noch vele mer dan dar geslagen weren. Do konningk
    - Dauite de mere quemen, dat sin sone Absalon dot was, do beghan he to
    - "scriende vnde to wenede vnde reip: 'Absalon, leue sone myn, we gift my dat,"
    - dat ik vor dij steruen mote. Wo gerne storue ik vor dij! Absalon, leue sone
    - myn!' Do syne lude van deme stride quemen vnde dat vornemen, dat de
    - konningk bedrouet was, do ne dorsten se nicht vor en komen. Do genk de
    - "houet man Yoab to deme konninge vnde sprak: 'Konningk, du bedrouest al"
    - dyn volk, de er lijff gewaget hebben dorch dynen willen. Gha hen vnde vntfa
    - se vroliken. Deistu des nicht, se keren to male van dij.' Do genk de konningk
    - vor de porten stan vnde vntfengk se alle myt groten gunsten. Also nam Absolon
    - synen ende, de synen vader bedrouede, vnde sin radgheue Achitophel genk
    - hen vnde nam eyn seel vnde hengede sijk suluen. Also motet den ghan, de
    - den rad geuen, dat de kindere ere elderen bedrouen vnde nicht en eren. -- Kint
    - leue, lat dij dijt eyn lere wesen vnde ere dyne elderen. Noch wil ik dij eyn
    - 'ander seggen:'
  - chapter[n=4_3]:
    - Konningk Karel hadde dre sone. Twe weren eme horsam vnde deneden eme
    - myt flite, de dridde was wat wedderstreuich. To eyner tijd hadde de konningk
    - "eynen appel in syner hant vnde sprak to yeme wedderwerdigen sone: 'Do vp"
    - den munt vnde vntfa den appel.' Dat vorsmade yeme vnde ne woldes nicht
    - "don. Do sprak he to den anderen twen: 'Do vp den munt.' Se weren horsam"
    - vnde deden also. Do gaff de koningk deme eynen sin konningrike, deme
    - "anderen eyn hertichdom. Do yenne dat sach, do sprak he: 'Vader, gijff my"
    - pb: 129
    - ock wat; ik wil gerne den munt vp don vnde vntfan den appel.' 'Neyn,' sprak
    - de konningk, 'dat ys nu to spade. Dij newert da appels nicht, dij ne wert ock
    - dynes erues nicht.' Also vorlos he synes vader erue darumme, dat he synem
    - vader wedder willich was.
    - Kynt leue, du ne schalt dyne elderen myt neynen dingen vorsman noch
    - bespotten noch belachen. We dat deyt, de ys vorvloket vor gode; de ys van
    - Kammes slechte, de synen vader Noe belachede. Dar van wil ik dij eyn kleyne
    - 'seggen:'
  - chapter[n=4_4]:
    - Noe hadde dre sone, de ene de hette Kam, de andere Sem, de dridde laphet
    - Noe hadde win gedrunken, de was starck; des en wiste he nicht, dat he so grote
    - macht hadde. De win de vorwan ene, dat he vordrunken wart vnde legede
    - sijk slapen vnder sin paulun. Dar quam inghan sin sone Kam vnde sach, dat
    - eme de kledere aff gevallen weren, vnde belachede ene vnde segede dat synen
    - broderen. De nemen eyn klet vnde hengden dat vp ere schulderen vnde
    - gengen to rugge to, dat se eren vader nicht schemeliken segen, vnde deckeden
    - eren vader. Do he vntwaken wart, do gaff he den twen synen segen
    - vnde vorvlokede allet, dat van Kamme gheboren wart.
    - Kint leue, du ne schalt dynen elderen nicht horsam wesen an den dingen, de
    - 'wedder god sin. Nym eyn bilde an Sunte Cristinen:'
  - chapter[n=4_5]:
    - Svnte Cristine was so schone, dat se ere vader neynem mane wolde geuen,
    - sunder he wolde se offeren den affgoden, also dat se den ewichliken denen
    - scholde. He beslot se vp eme hogen torne myt twelff juncfruwen vnde dede
    - den sine affgode vnde beuol en, dat se de eren vnde louen scholden to allen
    - tijden. Do quam de hilge geyst myt syner gnade vnde lerde Sunte Cristinen,
    - dat anders neyn god en were dan Ihesus Cristus, den de kristenen lude an
    - bededen. Do nam Sunte Cristine alle de guldene bilde vnde tobrak se vnde
    - gaff dat gold dorch god armen luden. Do dat ere vader vornam, do wart he
    - tornich vnde leyt se naket vt then vnde leit twelff man to ghan myt roden
    - vnde leit se also lange slan, bit de twelff man al vorlegen. Do sprak se to
      erem
    - "vader: 'Vader, rop an dyne gode, dat se dussen mannen ere macht weddergeuen.'"
    - Do leit de vader se besluten in eyme kerkenere. Do de moder dat
    - vornam, se quam to der dochter, scriende vnde wenende. Se toreth ere kledere,
    - "se toch sijk suluen bij den haren vnde sprak: 'Dochter leue, yrbarme dijk"
    - pb: 130
    - ouer my vnde ouer din junge lijff vnde laet van dyner dorheit vnde loue an de
    - gode, dar din vader vnde ik an gelouen.' Sunte Cristine sprak, se newolde an
    - neynen god gelouen, wan an vnsen leuen heren Ihesum Christum. De moder
    - quam vnde segede dijt dem vader. Do leit se de vader bringen vor sijk vnde
    - "sprak: 'Dochter leue, bedenke dijk noch vnde bede an vnse gode, so schaltu"
    - heten myn kint. Deistu des nicht, so en schaltu nicht heten myn kint vnde
    - "schalt dyn leuen an groten pynen enden.' Do sprak Sunte Cristine: 'We an god"
    - gelouet, de ys godes kint; we an den duuel gelouet, de is des duuels kint, also
    - bistu.' Do wart he tornich vnde leit se vphengen vnde leit se myt ysernen
    - krouwelen eren kuschen licham to male toriten. Do nam se van erme egenen
    - 'vlesche, dat er aff gereten was, vnde warp erme vader vor de tene vnde sprak:'
    - "'Vred nu, arme druftige, dat vlesch, dat van dyneme lichame geboren ys.'"
    - Do leit he se setten vp eyn rad vnde leit dar eyn grot vur vnder maken. Dat
    - vur vloch vt vnde vorbrande van deme volke dusent mynschen vnde viffhundert,
    - vnde er newart nicht. Do leit he se auer besluten in eyme kerkenere.
    - Des nachtes leit he er eynen sten to deme halse binden vnde leit se werpen in
    - dat mer. Dar quam vnse leue here Ihesus Christus vnde dofte se suluen bij
    - dem mere, vnde de hilge engel Sunte Michael vorde se gesunt to lande. Do
    - wart ere vader sere bedrouet vnde leit se auer besluten wente des morgens;
    - so scholdeme er dat houet afslan. Des suluen nachtes starff ore vader des gagen
    - dodes. Do quam eyn rydder, de hette Dyus, vnde wolde se darto dwingen, dat
    - se affgode anbeden scholde. Do se des nicht don wolde, do leit he smeden
    - eyne wegen van yserne vnde leit se gloyen vnde leit se vul don olyes vnde
    - pekes vnde leit Sunte Cristinen dar in leggen vnde leit se wegen. Do
    - 'beghan se vnsen leuen heren to louen vnde to benedien vnde sprak also:'
    - "'Benediet sistu, god alweldige, dat du my hefst anderwerne geborn in der"
    - dope vnde lest my nu anderwerue wegen in dussem vure.' Do leit se de rydder
    - vtnemen vnde leit er de har van deme houede scheren vnde leit se naket al
    - vmme de stad leyden vnde brochte se do vor eyn bilde, dat scholde se anbeden.
    - Do bot se deme duuele, de dar inne was, dat he dat belde tobreken scholde.
    - To hant vorswant dat belde also eyn stoff. Do de richter dat vornam, dat syn
    - affgod vorsturet was, do vel he nidder vnde was dot. Do quam eyn ander
    - richter, de hette Julianus, de wolde auer de hilgen junckfruwen darto dwingen,
    - dat se affgode anbeden scholde. Do se des nicht don wolde, do leit he se steken
    - in eynen gloyendigen ouen. Dar sat se inne viff dage vnde benedide vnsen
    - leuen heren, vnde de hilgen engele sungen myt er in deme ouene. Do nam he
    - se vt deme ouene vnde leit to er ghan seß gruwelike aderen vnde slangen, de
    - se doden scholden. Dar gengen se er to der hant, also se tam weren, vnde
    - pb: 131
    - nededen er nichtesnicht. Do beschalt de richter den meyster, de de slangen myt
    - syner touerie gebracht hadde, worvmme dat he den slangen nicht enbode,
    - dat se de hilgen juncfruwen dodeden. Do de mester den slangen dat gebot, do
    - 'voren se vp den mester vnde dodeden en altohant. Do sprak Sunte Cristine:'
    - "'Vppe dat gij seen de macht mynes godes, so gebede ik desseme doden in deme"
    - namen vnses heren Ihesu Crysti, dat he wedder vpsta.' Tohant wart he wedder
    - leuendich. Do gebot se den slangen, dat se wedder gengen in de wostenie. Dar
    - na leit de richter der hilgen juncfruwen de bruste affsniden, dar vlot vt melk
    - vnde blot. Dar na leit he er de tungen affsniden, nochtan vorlos se de sprake
    - nicht. Do nam de hilge juncfruwe dat stucke van der tungen vnde warp deme
    - richtere eyn oge vt. Do wart he grimmich vnde schot er twe pyle dorch dat
    - herte vnde enen dorch de syden. Also gaf se eren geyst vp. -- Des gelijk vint
      men
    - 'besreuen van Sunte Barbaren:'
  - chapter[n=4_6]:
    - Svnte Barbare was eyn juncfruwe eddele vnde schone. Ere vader was geheten
    - Dyostorus. De beslot se vp eme hogen torne, dat se dar scholde denen den
    - affgoden. Barbara was noch vngedoft vnde louede doch an vnsen heren Ihesum
    - Christum. Do stunt dar eyn vath, dat was ydel. Do bat se vnsen heren god,
    - dat he dat vath lete werden vol wateres. To hant was dat vul myt watere. Do
    - dankede se vnseme leuen heren vnde bat en anderwerne, dat he dat water
    - segenen vnde benedien wolde in deme namen der hilgen dreuoldicheit. Dar
    - na trad se in dat water vnde dofte sijk suluen. Dar na wart de vader des to
      rade,
    - "dat he se wolde to manne geuen. Do antworde se vnde sprak: 'Vader, ik ne"
    - wil anders neynen man hebben wan mynen leuen heren Ihesum Christum,
    - den myn sele to eynem brudegame heft vtgekorn.' Do de vader dat horde,
    - dat se cristen worden was, do toch he sin swert vnde wolde se morden. Do
    - vndeip se eme vnde vloch an eynen winkel vnde hudde sijk dar. Dar quam de
    - vader na vnde sochte se vnde vragede de herden, oft se yennige juncfruwen
    - hedden seen lopen. Do newolde de ene herde nicht nawisen; de andere wisede
    - na. Dar quem de vader vnde vant se vnde slepede se wedder to huß. Do
    - se den herde sach, de se gemeldet hadde, vnde vlokede eme, to hant wart he
    - to eime stene vnde darto al sin queck. Des anderen dages ghing de vader to
    - deme richtere Martianuse vnde clagede ouer syne dochter, dat se cristen was
    - pb: 132
    - worden. Do leit se de richter vor sijk bringen vnde wolde se darto dwingen,
    - dat se de affgode anbeden scholde. Do se des nene wijs don wolde, do leit he
    - se naket vt theen vnde leit al er lijff myt roden toslan. De wile, dat men se
    - sloch, do sangk se vnde benedide vnsen leuen heren Ihesum Christum. Do let
    - he se myt den vaten vphengen vnde leit er dat houet toslan myt hemmeren,
    - dat er dat blot to den oren vnde to der nesen vt vlot. De wile, dat men se so
    - pinegede, do sangk se vnde benedide vnsen leuen heren Ihesum Christum. Do
    - leit he se besluten in eyme kerkenere. Do quam de hilge engel to er myt eme
    - klaren lichte vnde troste se vnde helede al ere wunden. Des anderen dages, do
    - de richter dat vornam, dat se gesunt was worden, do leit he se vphengen in
    - eynen notstal vnde leit ere syden scroyen myt bernenden lampen. Do sach se
    - vp an den hemmel vnde dankede vnsem leuen heren vnde sprak to deme
    - "richtere: 'Su, du arme droftige, din vur nemach my nicht schaden.' Do wart\
      \ de"
    - richter tornich vnde leit er de bruste affsniden. Dar na leyt he se naket all
    - 'vmme dat lant voren. Do sloch se ere oghen vp an den hemmel vnde sprak:'
    - "'Here, alweldige god, wente du bedecken kanst den hemmel myt den wolken,"
    - so bedecke mynen licham dorch dyner groten gude willen vnde sende my
    - dynen hilgen engel, de mi bedecke.' Tohant quam eyn engel, de toch a an
    - eyn sne wit kled vnde helede er al ere wunden. Dar na wart se wedder bracht
    - vor den richter. Do he sach, dat se schone vnde gesunt worden was, do wart
    - he grymmich vnde vntbot, dat men er dat houot affslan scholde. Des wart se
    - van all ereme herten vro. Do vel se vp ere kne vnde helt ere hende vp to gode
    - "vnde sprak: 'Here god alweldige, eyn schepper hemelrikes vnde ertrikes,"
    - eyn heylant vnde eyn trost aller lude, wente ik dorch dynen willen, leue here,
    - desse marter lide, so bidde ek dij vor al de lude, de myne marter eren, dat
      du
    - en rukes to vorgeuen alle ere sunde, also dat du er nummer mer gedenkest.'
    - "Do quam eyn stemme van deme hemele, de sprak also: 'Kum myn aller leueste"
    - vnde rouwe in dynes vader huß, de in deme hemmelrike ys, vnde wes des
    - gewijs, dat du gebeden heuest, des bistu getwidet.' Dar trad ere vader to vnde
    - sloch er suluen dat houet aff. Tohant quam dar eyn vur van deme hemele
    - vnde vorbrande en so degere, dat dar nicht eyn knoke bleff. Alsodane pyne
    - heft de hilge juncfruwe Sunte Barbara geleden, vp dat se neyne affgode drofte
    - anbeden yegen dat bod godes. -- Kint leue, dijt schal dij eyn bilde wesen. Noch
    - 'wil ik dij eyn ander seggen:'
    - Kynt leue, wil dij din vader oft dyn moder to basen dingen holden, du en
    - schalt en nicht horsam wesen. Deistu dat, du vorlusest dine sele. Dar van wil
    - 'ek dij eyn bilde seggen:'
  - chapter[n=4_7]:
    - pb: 133
    - Dat was eyn quad moder, de helt ere dochter darto, dat se myt eyme
    - prestere bosheit dede. De dochter starff. Des suluen dages quemen dar in dat
    - dorp twe brodere, de slepen des nachtes in eyme huß, dat stunt vppe deme
    - kerkhoue. To der mydder nacht do stonden se vp vnde lesen ere mettene.
    - Do segen se, dat dar quam lopen eyn swart bere, de brommede vresliken vnde
    - leip den kerkhoff al vmme. To lest quam he to eyme graue, dat groff he vp
    - myt synen clauwen vnde nam dar vt eynen doden vnde droch ene en wech.
    - Do he ouer den tun sprank, dar bleff dat laken hangene, dar de dode mede
    - bewunnen was. Des morgens quam eyn fruwe ghan vp den kerkhoff vnde
    - wenede sere. Do vrageden er de brodere, warumme se so sere wenede. Se
    - "sprak: 'Ik bewene myne leuen dochter, de gisteren to der erden bestadet wart.'"
    - "Do vrageden se: 'Wat mynschen was juwe dochter'' Se sprak: 'Myn leue"
    - dochter was hir myt vnseme kerkheren vnde was al synes dinges weldich;
    - des genod ik vele, nu nehebbe ik nicht.' Do wiseden se er dat laken vnde
    - "vrageden er, oft se dat icht bekande. Do sprak se: 'Ya, in desseme lakene was"
    - myn leue dochter begrauen.' Do ledden se se to deme graue, dar ne funden se
    - "den licham nicht. Do spreken se: 'Fruwe, gij ne hebben juwe dochter nicht"
    - wol geleret. Wij segen dat to nacht, dat eyn brummende bere quam vnde
    - droch se en wech.' -- Kint leue, lat dij dijt eyn lere sin vnde nevolge dynen
    - 'elderen nicht to bosen dingen. Noch wil ik dij eyn ander seggen:'
  - chapter[n=4_8]:
    - Dat was eyn prester vnde eyn fruwe, de hadden to samne geseten mannich
    - jar vnde hadden twe sone. Den duchte des, dat er vader vnde er moder eyn
    - bose leuent hedden, vnde en wolden en nicht volgen. De eyne wart eyn baruet
    - broder, de andere wart eyn predeker broder. Se vndermaneden dicke den vader
    - vnde ere moder, dat se afflaten scholden; de moder newolde van deme heren
    - nicht laten. Dat geschach, dat de moder starff. Dat vornemen de sone twe
    - vnde quemen dar. Des nachtes seten se in der kerken bij deme like vnde lesen
    - den salter. Do yd quam an de mydder nacht, do quam dar eyn vnde stotte
    - an de dore, dat al de kerke wagede. De brodere worden sere vorveret. Do
    - statte he noch eyns. To dem dridden male stotte he, dat de dore vte den haken
    - vor. Do quam dar in ghan eyn swart morman, de genk to der bare vnde warp
    - den licham van der bare. Tohant wart de licham gewandelet in eyn swart pert.
    - Dar toch he vt syner tasschen ver hoff yserne vnde sloch se er vp de houe
    - vnde sat dar vp vnde red vt der kerken. Do vortegen se eres lesendes vnde
    - pb: 134
    - gingen hen to ereme vadere vnde segeden eme, wat se geseen hedden, vnde
    - gengen wedder in er kloster vnde newolden eme dar na nicht mer volgen.
  - chapter[n=4_9]:
    - Dat was eyn juncfruwe, de hadde eynen vader, dat was eyn gud ynnich man
    - vnde vruchtede god vnde ouede sijk an alle guden werken, vnde ere moder
    - de was bose. De gude man, ere vader, hadde grot vngelucke vnde plage an
    - syme lichamme, so andem houede, so an den oghen, so an den tenen, so an
    - der gicht, so an mannigerhande suke. Dijt warede lange tijd. To lesten
    - starff he. Do he dot was, do wart so grot vnwedder van donre vnde van blixem,
    - dat men ene kumme konde to graue bringen. Vnde er moder, de bose
    - was vnde vnkusch, de was to allen tijden gesunt vnde vor wol, vnde er nequam
    - neyn droffnisse tho wente in eren dot. Do se dot was, do was yd so schone
    - wedder vnde so lustich, dat es eynen mynschen lusten mochte, vnde se wart
    - begrauen myt groten eren. Do dijt de dochter sach, do beghan se to twiuelen,
    - weme se volgen wolde in ereme leuende, na dem male, dat er vader so grot
    - vngelucke hadde vnde er moder so grot gelucke. Do se hijr vp dachte, do wart
    - se genomen in eyme geiste vnde wart geuoret in de helle. Dar sach se ere moder
    - in alte groten pynen, de neyn tunge vulspreken mach noch neyn herte begripen.
    - Dar na wart se gebracht vor dat hemelrike. Dar sach se eren vader in groten
    - vrauden in deme kore der hilgen engele. Do bat se eren vader, dat se myt eme
    - "dar moste bliuen. Do sprak he: 'Dochter, wultu hir komen, so schaltu myneme"
    - leuende volgen. Volgestu dyner moder, so kumstu, dar din moder ys.' Do
    - quam se wedder to sijk suluen vnde volgede ereme vader in eme guden
    - leuende. -- Kint leue, also schaltu dynen elderen volgen in allen guden dingen.
    - 'Noch wil ik dij eyn ander seggen:'
  - chapter[n=4_10]:
    - Dat was eyn juncfruwe, de hette Marina. Er moder was dot, vnde ere vader
    - wolde varen in eyn closter vnde wolde dar gode denen. Do wolde de dochter
    - ereme vader volgen in deme hilgen leuende vnde toch mannes cledere an
    - vnde quam to deme clostere vnde bat dorch god, dat men se vntienge to eyme
    - brodere. Dar wart se vntfangen vnde nomede sijk Marinus vnde was so horsam
    - vnde so geistlijk, dat alle de brodere hadden broder Marinus vor eynen hilgen
    - man. Do de vader syme dode nalede, do beghan he se tho manende, dat se
    - scholde bliuen in deme hilgen leuende vnde nescholde sijk nemende openbaren,
    - dat se eyn juncfruwen name were. Do wart broder Marinus beuolen dat ammet,
    - pb: 135
    - dat he myt enem wagene vnte myt ossen holt halde to deme klostere. Do was
    - dar in syme wege eyn man, dar he mede plach to herbergene, de hadde eyne
    - dochter, de hadde hemeliken eyn kint van eyme riddere. Do de vader vragede
    - van weme se dat kint hedde, do segede se, dat se ed van broder Marinus hedde,
    - Se beclageden en vor den abbet. De abbet gaff eme schult. Do antworde he
    - "vnde sprak: 'Here, her abbet, yrbarmet yu ouer my, ik hebbe gesundiget.'"
    - Dar warp men se vte deme clostere. Dar lach se vor deme clostere dre yar.
    - Do wart dat kint deme abbete gebracht. De abbet sande Marinus dat kint.
    - He nam yd to sijk vnde heldet twe yar myt groter dult vnde myt groter otmodicheit
    - vnde dankede vnseme leuen heren in al syner drofnisse. Do de monke
    - sin otmodicheit segen, do yrbarmeden se sijk ouer en vnde vntfengen en
    - wedder in dat doster vnde beuolen em al dat snodeste arbeit, dat neyn man
    - don wolde. Dat dede he willichliken myt groter otmodicheit. Dar na,
    - do sin tijd quam, do starff he. Do se en begrauen scholden, do bevunden se
    - dat, dat he eyn fruwen name was. Do worden se alle sere bedrouet, vrnme dat
    - se eme so grote smaheit geboden hadden, vnde beden vnsen leuen heren, dat
    - he en dat vorgeue. Vnde yerme fruwe, de eme dat kint gegeuen hadde, de
    - wart gevangen myt deme ouelen geyste vnde quam to der hilgen juncfruwen
    - graue vnde bekande dar openbare erer sunde vnde bat gnade. Dar wart se
    - geloset van dem ouelen geiste vnde nam ore kint wedder to sijk.
    - Kynt leue, wultu dat verde bot godes wol holden, so schaltu dynem vader
    - vnde dyner moder geuen ere nottroft, ofte se wes behouen vnde oftu dat
    - heuest. Denke dar an, dat se dij vodden, do du eyn cleyne kint werest. Denke,
    - wo mannige sorge din moder heuet vor dij gehat, wo dicke se eren slap heft
    - gebroken dorch dynen willen. Denke, wu sur du er geworden bist. We synen
    - elderen ere nottroft nicht ne gift na syner macht, de schal dat weten, dat dat
    - 'god nicht let vngewroken. Dar van wil ek dij eyn bilde seggen:'
  - chapter[n=4_11]:
    - Dat was eyn gud fruwe, de hadde enen sone. De sone de louede der moder, dat
    - se eme dat ghut vp lete, he wolde se erliken halden, de wile dat se leuede.
    - Also dede se. De sone nam eyn wiff vnde helt sine moder myt sijk in syme
    - huß vnde plach ere wol ene wile. Dar na, do se beghan to kranken vnde to
    - stenen vnde hosten, also olde lude don, do ne mochte he se nicht lenger liden
    - vnde wisede se vte deme huß. Eynes dages sat he myt syner hußfruwen vnde
    - hadde eyn braden hon vor sijk vnde ath. Do quam de moder vor de dore
    - "vnde bat, dat men se in laten wolde. Do segede de sone: 'De duuel ys achter"
    - vor der dore vnde wil hir in.' Do hudde he dat hon in de kisten vnde leit de
    - pb: 136
    - moder in vnde gaff er tohant vnwerdeliken wat vnde leit se ghan vnde slot de
    - dore na er to vnde genk to der kisten vnde wolde dat hon nemen. Do wart
    - dat hon to eyme snaken vnde vor eme vmme den hals vnde want sijk darumme
    - so vaste, dat men en myt neynen dingen kunde affbringen. Also droch he den
    - snaken dritten yar. Wat he ath, dat ath de snake myt eme. Wan he eme sine
    - kost vntoch, so dwengede he eme den hals, dat he vorsticken mochte. Also
    - genk he alle de werlt vmme van lande to lande, wor aflat was, vnde beterde
    - sine sunde. Vnde de moder irbarmede sijk vnde gink myt eme bit he starff. -Kint
    - 'leue, dijt lat dij eyn lere wesen. Noch wil ik dij des gelijk eyn ander seggen:'
  - chapter[n=4_12]:
    - Dat was eyn gud man, de hadde eynen sone. Deme gaff he eyn wiff vnde leit
    - eme all sin ghut vp vnde bleff myt eme in deme huß. To deme ersten male
    - handelde de sone den vader sere wol. Dar na gaff he eme knechte brot vnde
    - dunne beyr vnde hette en vp dat velt ghan tho den plogen, wente he nemochtene
    - bij deme herde nicht liden. Enes dages quam de vader mode ghan van
    - deme ackere, vnde de sone sat vnde ath bij syneme wiue. Do he des vader
    - geware wart, do hudde he de schottelen. Do de vader in dat huß quam, do
    - gaff he eme drinken dunne beyr vnde groff brot vnde hette ene wedder ghan.
    - Do de vader gegan was, do gingk he to der kisten vnde wolde de schottelen
    - nemen. Do sprangk dar vt eyn grot breit worm vnde sprangk eme vnder sin
    - oghen vnde begrep eme al syn antlat vnde hechtede sijk so vasste myt synen
    - clauwen, dat en neyn man kunde affbringen. Do sandeme eme smede boden,
    - de scholde ene myt syner tangen aff theyn. Do de smet in dat huß quam, do
    - sach de worm vmme vnde sach ene so grymmeliken an, dat he van angeste to
    - "der erden vel, vnde sprak: 'Dat ne ys neyn worm, dat ys de leyde vient, nicht"
    - en the ik ene aff.' Also bleff yenne yemerliken liggen also lange bijt he starff.
      -Kint
    - leue, lat dij dijt eyn lere wesen. Heffstu elderen, giff ene geme er nottroft.
    - Heffstu kindere, lat en dyn gud nicht vp. Gijff dynen kinderen also, dat du
    - suluen den besten deil behaldest. Laet dij also leff wesen, dat se dyner behouen,
    - also du erer behouen scholest. Wente dat sin alle doren, de eren kinderen so
    - 'vele geuen, dat se suluen nicht en hebben. Dar van wil ik dij eyn bilde seggen:'
  - chapter[n=4_13]:
    - Dat was eyn ghut man, de hadde twe sone vnde ene dochter. He bereit se vnde
    - gaff en vil na al syn ghut altomale. Enes dages quam he riden to synes eldesten
    - sones huß. De vntfengk ene erliken vnde plach siner wol. Do he dar hadde
    - wesen achte dage, do beghannes eme to vordretene. Dat merkede de vader
    - "wol vnde let dat swarliken. To lesten segede de sone: 'Vader, wanne wil gij"
    - pb: 137
    - ryden to mynes broder huß?' 'Ja,' sprak he, 'leue sone, ik byn alrede.' He red
    - hen to synes anderen sones huß. Dar geschach eme, also eme ersten geschen
    - was. Do he dar ene wile hadde wesen, do vragede de sone, wan he ryden wolde
    - to syner dochter huß. He red hen to syner dochter huß. Dar geschach eme ock
    - also. Se vntfengk ene erliken, dar na nicht lange, do vordrotes er. He wart
      des
    - bedrouet vnde red to huß. Do leit he maken ene schone kisten myt dren
    - loten, de ghot he al vol erden vnde stene vnde legede dar yn eynen breff vnde
    - slot de kisten to vnde entbot synen kinderen, dat se quemen, he were krank,
    - he wolde en geuen allet, dat he hedde. Se quemen. Dar dede he malkem eynen
    - "slotel vnde sprak: 'Leuen kindere, wan ik begrauen byn, so nemet juwe frunt"
    - to samne vnde darto bederue lude vnde slutet de kisten vp, vnde wat gij dar
    - ynne vinden, dat delet vnder juw. 'En wart vil leue, se togen to huß. Do de
    - vader dot was vnde begrauen was, do nemen se ere frunt vnde andere gude
    - lude dar to vnde sloten de kisten vp vnde nefunden nicht wan erden vnde
    - 'steyne vnde enen breff. Dar stunt also ingescreuen: Welk mynsche, de synen'
    - kinderen so vele gift, dat he erer behouet, de ys eyn dore. Dat hebbe ik an
    - mynen kinderen befunden. -- Kint leue, dijt lat dij eyn lere wesen vnde
    - giff dynen kinderen also, dat du suluen ok wat beholdest.
  - chapter[n=4_14]:
    - Ichteswelke kindere liket den hunden. Wan de hunt jungk ys, so heft de moder
    - grote sorge vor en. Se slepet se van eynem winkele to dem anderen vnde
    - nemach des nicht seen, dat en icht to kome; also leff heft se en. Wan auer de
    - hunt olt wert, so vorgeth he alle de leue, de eme syn moder bewiset heuet,
    - vnde heft eynen vromeden hunt so leff alse sine moder. He bit sijk myt syner
    - moder vmme eynen knoken alse myt eme vromeden hunde. Also deyt mannich
    - bose mynsche. De vorghettet alle der leue, de eme sin moder heit bewiset, de
    - en myt groten sorgen heft vpgetogen, vnde he hefft eynen vromeden also
    - leff alse syne moder vnde bijt sijk myt der moder vnde kiuet vmme dat erue,
    - bewile vmme eyn snode dingk, alse ofte se vromede were. De kindere sint
    - gelijk den hunden.
    - Ichteswelke kindere sint gelijk den jungen vossen. De wile, dat de moder
    - melk in den brusten heft, so suget se de moder vnde volget er. Wanne se
    - neyne melk mer ne vinden, so toriten se er de bruste vnde biten se van sijk.
    - Also don ichteswelke kindere. De wile, dat de moder heft ichteswat to geuene,
    - so hebben se de kindere sere leff. Wan dat vte ys, so ys de leue vte, so hedden
    - se se gerne dot. Ichteswelke lude sin gelijk deme krone. Wan syne elderen
    - olt sin edder wan se muten, dat en de vedderen vntvallen, dat se nicht vleghen
    - mochten, so vodden de jungen de olden vnde bringen en ere spise. Also don
    - pb: 138
    - alle gude kindere, de eren elderen denen, wan se olt werden vnde krank.
    - Ichteswelke kindere sint gelijk deme ghire. De vodet sine elderen wan se olt
    - sin ene wile. Wan he dat sut, dat se wol etten mogen, so bit he se dot. Also
      don
    - ichteswelke kindere, de voden ere olderen wol eyne wile. Darna so vordruttes
    - en vnde wunschet en des dodes.
    - Kint leue, also neschaltu nicht don. Du schalt dyne elderen eren, vnde kundestu
    - en dynen egenen licham to eyner spise geuen, du werest des wol plichtich,
    - 'wente du van en geboren bist. Dar van wil ik dij eyn bilde seggen:'
  - chapter[n=4_15]:
    - Dat was eyn fruwe, de was arm, vnde de nod brochte se darto, dat se nam, dat
    - ere nicht en was, vnde wart begrepen vnde wart vordelet to deme dode. Do
    - hadde se gude frunt, de beden den richter, dat he se nicht openbare dodede,
    - dat he se lete hunger smachten imme torne. Also dede he vnde slot se imme
    - torne vnde vorbot, dat men ere neyne spise bringen scholde. Do hadde de
    - fruwe eyne bederue dochter. De bat den wechter, dat se moste ghan to der
    - moder in den thorn de wile dat se leuede, dat se se trosten mochte vnde were
    - ouer ereme dode. De wechter gaff er orloff also beschedeliken, dat se er neyne
    - spise scholde bringen. Also dicke, alse se to der moder gingk, so besach men
    - se yo, offt se ere yennige spise brechte. Dijt warde lange tijd. Do wunderde
    - deme wechtere, dat se so lange mochte leuen. To eyner tijd, do de dochter
    - dar in gengk, do nam he des hemeliken ware, wat se dede. Do sach
    - he, dat de dochter der moder ere bruste in den munt stack vnde sogede se
    - vnde spisede se myt erer melk. Do genk he hen vnde segede dat deme richtere.
    - Do de richter dat wunder horde vnde de groten truwe der dochter, do irbarmede
    - he sijk ouer de moder vnde gaff er dat leuent dorch der dochter truwe
    - willen. -- Kint leue, dijt lat dij eyn lere syn vnde wes dynen elderen truwe
    - vnde hebbe se leff. Du scholdest se so leff hebben, dat du din leuent vor se
    - 'geuen scholdest. Dar van wil ik dij eyn bilde seggen:'
  - chapter[n=4_16]:
    - Dat was eyn gut man, de scholde myt syneme sone to Sunte Jacobe riden
    - vnde quemen to eyner stad, de het Tolosa, dar reden se in eyne herberge. De
    - wert vntfengk se vnde dachte, wo he en er guth mochte affbreken. Des auendes
    - drank he en to den starkesten win, den he hebben mochte. Do se to bedde
    - weren komen vnde wol weren vntslapen, do nam he syne sulueren schalen
    - vnde stack se in ere malen, dat is eyn pouwe. Des morgens stunden se vp vnde
    - pb: 139
    - reden eren wech vnde ne wisten van desser schalen nicht. Do se vte der stad
    - weren komen, do red he en na vnde sprak se an vor deue vnde segede also, se
    - hedden eme sine sulueren schalen vorstolen. Se spreken, dat se dar van nicht
    - newisten. Do besochte he er malen vnde vant de schalen darinne. Do vorde
    - he se wedder in de stad vnde brachte se vor dat richte. Dar wart deme werde
    - al ere haue to delet, vnde er eynen scholdemen hengen. Do wolde de vader
    - vor den sone hangen vnde de sone vor den vader. To lest leyt sijk de sone
    - hengen, vnde de vader gengk bedrouet vort tho Sunte Jacobe. Dar na ouer
    - sees vnde dryttich daghe quam de vader wedder, dar de sone hengk, vnde
    - gengk to dem galgen vnde wenede bitterliken sere. Do beghan de sone to dem
    - "vadere to spreken vnde troste ene vnde sprak: 'Myn herte leue vader, du en"
    - schalt dij nicht bedrouen vmme my. Ik byn wol gesunt, my ne was nu so wol,
    - alse my nu ys. Myn here Sunte Jacob ys hir bij my vnde heldet my vp, dat my
    - nicht en weret.' Do dat de vader horde, do wart he vro vnde leip in de stad
    - vnde segede dat deme richtere vnde alle de stad. Dar gingen se vt algemeyne
    - vnde nemen en van dem galgen vnde hengen den wert wedder in sin stede.
    - De sone was synem vader truwe, dat he vor en steruen wolde. -- Kint leue,
    - dijt lat dij eyn lere wesen vnde wes dynen elderen truwe. Kynt leue, du schalt
    - dyne elderen so leff hebben, er du en yennich vngemak to bringest, du scholdest
    - leuer vte deme lande ghan. Also dede de hilge Sunte Julianus. De gengk vte
    - syneme lande vnde vortech alles, des he hadde, vp dat he syne elderen nicht
    - 'enbedrouede. Van syneme leuende wil ik dij eyn cleyne seggen:'
  - chapter[n=4_17]:
    - Svnte Julianus was eyn schone jungelingk vnde scholde to eyner tijd eynen
    - 'hert yagen in dem wolde. Do kerede sijk de hert vmme vnde sprak eme to also:'
    - "'Juliane, warumme yagestu my ? Lat my vngeyaget, ik wil dij nige mere"
    - 'seggen. Ik segge dij dat vonvar: du schalt noch dynen vader vnde dyne moder'
    - morden.' Do Yulianus de mere horde, do wart he sere bedrouet vnde vortech
    - alle synes gudes vnde syner frunt vnde gingk hemeliken vte deme lande, vppe
    - dat yd nicht war worde, dat de hert gesproken hadde. He wanderde in eyn
    - lant vnde quam to eynes fursten houe vnde wart syn knecht vnde denede so
    - wol, dat en syn here sere leff hadde. Do was dar in dem lande eyn rike borch
    - fruwe, de was wedewe, de gaff de here Julianuse vnde gaff eme de borch
    - aldarto. Dar wonede Julianus myt der fruwen. Syn vader vnde sin moder
    - weren sere bedrouet darumme, dat se nicht en wisten, wur ere sone komen was.
    - Do vortegen se eres gudes vnde eres huses vnde wolden wanderen van eme
    - lande in dat andere, ofte se icht vreschen kunden van ereme leuen sone Julianus.
    - Do se lange gewanderet hadden, do quemen se to lest to der borch, dar ere
    - pb: 140
    - sone vppe wonede, vnde he newas dar nicht to husß. De fruwe vntfengk
    - se vnde vragede se, van wanne se weren vnde wur se wolden. Se spreken, dat
    - se eynen sone vorlorn hadden, den wolden se soken. Do vragede de fruwe, wo
    - "er sone hette. Se spreken, dat he hette Julianus. Do sprak de fruwe: 'Weset"
    - vnsem heren gode vnde my wilkome, myn herte leue here vnde fruwe. Juwe
    - sone ys myn man, vnde dijt ys syn borch.' Do plach se erer, so se aller best
    - mochte, vnde brochte se vp ere egene bedde to slapene vnde gengk suluen vp
    - eyn ander bedde. Des morgens was se vro vppe vnde gingk to der kerken vnde
    - leyt yenne twe liggen vppe dem bedde. Vnder des quam Julianus in de borch
    - ryden vnde gengk in syne kemenaden to synem bedde vnde sach, dat dar twe
    - vppe legen, vnde wenede, dat sin husfruwe myt eynem anderen manne dar
    - leghe, vnde toch sin swert vnde mordede se beyde vnde gengk bedrouet vte
    - der kemenaden. Do quam sin husfruwe van der kerken ghane. Do he se sach ,
    - do wunderde eme sere, we de yenne weren, de vppe sinem bedde leghen,
    - "vnde vragede, we se weren. De fruwe sprak: 'Leue here, dat ys juwe vader"
    - vnde juwe moder, de juw lange gesocht hebben.' Do he dat horde, do begunde
    - "he to scrigen vnde to wenen vnde sprak: 'O we my vnde yummer mer, wat"
    - ys my armen manne geschen! Ik hebbe mynen leuen vader vnde myne leuen
    - moder gemordet! Nu ys dat war worden, dat my de hert segede. Nu ne wil
    - ik nummer rasten noch rauwen, ik ne wette, dat my god myne sunde hebbe
    - vorgeuen.' Do nam he orloff to der bederuen fruwen vnde wolde van er ghan .
    - "Do sprak se: 'Myn herte leue here, ik hebbe mannigen guden dach myt juw"
    - gehath. Ik ne wil juwer nu nicht affstan in juwer droffnisse. Ik wil juw volgen
    - wor gij henne varen, wente in juwen dot.' Dar leten se all ere ghut vnderwegen
    - vnde wanderden in vromede lant. To lest quemen se to eynem watere, dar
    - gengk eyn vere ouer. Dar buweden se eyn spittal vnde woneden dar vnde
    - herbergeden alle de armen lude, de dar quemen, vnde vorden se ouer
    - dorch godes leue. Do se dar lange gewonet hadden, do geschach dat eynes
    - nachtes, do Julianus mode was van arbeyde vnde vp synem bedde lach, do
    - horde he ene stemme yamerliken ropen. De bat dorch god, dat men ene ouer
    - halen wolde. Julianus stunt vp vnde quam dar vt vnde vant eynen kranken mynschen,
    - de was gestalt, oft he spetalesch were. Den brachte he in syn huß vnde makede
    - eme eyn vur vnde dede eme alle dat gemak, dat he mochte. Do was yd eyn
    - kolt wedder vnde wiste nicht, wur he den armen mynschen laten mochte, dat
    - he nicht dod en vrore. Do nam he ene vnde legede ene vp syn bedde vnde
    - bedeckede ene wol. Do he so eyne wile hadde gelegen, do vloch he vp to
    - "hemele, klar also eyn sunne, vnde sprak syme werde to: 'Juliane, god vntbut"
    - dij also, dat he dij alle dyne sunde heft vorgeuen, vnde gij scholen beyde kortliken
    - pb: 141
    - varen to deme ewigen rijke.' Do ensegen se syner nicht mer. Darna nicht
    - lange, do storuen se beyde vnde voren to deme ewigen rijke. Dat wij dar alle
    - moten komen, des helpe vns de vader vnde de sone vnde de hilge gheyst.
  - chapter[n=4_18]:
    - Dussen hilgen heren Sunte Julianus plegen ichteswelke lude an to ropen vmme
    - gude herberge, wente he dat hemelrike vordenet heft myt syner herberge.
    - Dat geschach to eyner tijd, dat twe brodere wanderden vp eynem weghe vnde
    - beden den guden Sunte Julianus vmme gude herberge. Do quemen se in eynen
    - groten wolt, dar newas nergen neyn herberge. Do se lange so gengen, do
    - quemen se vor eyn moneke closter. Dar quam de abbet ghane vnde vntfengk
    - se erliken vnde gaff en genoch. Dat was in Sunte Mychaelis nacht. Do yd
    - quam to metten tijd, do sungen de moneke eynen wunderliken sangk. De ene
    - 'kor sangk aldus: Dens repulisti nos et destruxisti nos iratus es necmisertus
      es'
    - nobis. Do sangk de ander kor den suluen sangk. Also sungen se de ene na dem
    - 'anderen yo den suluen sangk. De sangk bedudet sijk also: Here god, du heuest'
    - vns vordreuen vnde vorsturet vnde heuest dij vp vns ghetornet vnde heuest
    - dijk nicht ouera vns yrbarmet. Do wunderde den broderen sere, wat de sangk
    - mochte beduden. Des morgens quam de abbet to den broderen vnde bat se,
    - dat se den moneken wat predeken wolden. Se spreken, se wolden dat gherne
    - don. De abbet ledde se in dat capittel huß. Dar weren negen par benke, jo
    - eyn par bouen dem anderen, vnde seten al vul swarter moneke. Do beghan de
    - broder to predekene van den negen koren der engele. Do he van deme ersten
    - kore predekede, do stunden al de moneke vp, de dar seten vp der nedersten
    - banck vnde gengen vte deme huß. Do he predekede van dem anderen kore,
    - do stunden de anderen vp, de dar seten vp der anderen bangk. Dar na de
    - dridden vnde de verden also lange, wente se alle vt gingen, behaluer de abbet
    - alleyne. Do vrageden de brodere, war de moneke hen komen weren. Do sprak
    - "de abbet: 'Gij brodere, ik wil yu berichten, wo yd vmme desse moneke ys."
    - Dat sind altomale duuele. De dar seten vp der neddersten bank, dat weren de
    - jenne, de dar weren vallen vte deme nedersten kore. De gingen do vt, do
    - gij van deme kore predekeden, wente se en mochten nicht horen seggen van den
    - groten eren vnde van den groten vrauden, de se vorlorn hebben. De anderen
    - dat weren de jenne, de vte deme anderen kore gevallen weren. De gingen
    - do vt, do gij van deme anderen kore predekeden. Dar na de dridden vnde de
    - verden also lange, wente se alle vt gingen. Tauende, do gij god vnde Sunte
    - Julianus anrepen vmme gude herberge, do worde wij darto dwungen, dat wij juw
    - pb: 142
    - hijr mosten ene herberge maken.' Do gengk he myt en vnde brochte se wedder
    - in den wech. Do se vmme segen, do was dat closter to male vorghan. Do
    - dankeden se gode vnde deme guden heren Sunte Julianus.
    - Kynt leue, wultu dijt verde bod wol holden, so ne schaltu dynes vader vnde
    - dyner moder nicht vorgeten na ereme dode. Heuestu se leff gehat in deme
    - leuende, du schalt se ock leff hebben na ereme dode. Wan se dar komen, dar
    - se sijk suluen nicht helpen mogen, so schaltu en to hulpe komen. Wente dat
    - ys truwe aller meist, de men na deme dode leist.
  - chapter[n=4_19]:
    - Dat was eyn fruwe, de hadde vele kindere vnde gaff eynen sone in eyn closter.
    - Dar na wart se sek vnde beschedede deme klostere eren mantel. Do se dot
    - was, do negheuen de kindere den mantel nicht vt, dar se en hadde bescheden.
    - Dat gheschach eynes nachtes, do scholde de sone ghan in den reuenter. Dar
    - vant he sittene de tallen al vul lude, beyde fruwen vnde man, de eten vnde
    - drunken vnde voren wol. Dar gingk sin moder vor de taflen vnde bat der
    - almissen van den, de dar seten. Do vragede de sone de moder, warumme se
    - 'nicht en sete to der taflen myt anderen luden. Do antworde se vnde sprak:'
    - "'De lude, de dar wol varen ouer der taflen, dat syn de yenne, de desseme clostere"
    - ere almissen hebben gegeuen. De geneten der brodere bet vnde al erer guden
    - werk; der scholde ik ock geneten. Nu hinderen my myne kindere, in deme dat
    - se den mantel nicht geuen den broderen, den ik en bescheden hadde. Gha
    - vnde bidde se, dat se den mantel vtgheuen, yo er yo beter.' Kynt leue, de
    - kindere weren erer moder vntruwe na ereme dode. Also neschaltu nicht don.
    - Du schalt en truwe sin, also eyn jungelingk dede. Van deme wil ik dij eyn
    - 'bilde seggen:'
  - chapter[n=4_20]:
    - Dat was eyn eddele fruwe, de hadde eynen sone. De fruwe de wart arm.
    - Do se neyn ghut hadde, do wart se vorsmat van eren frunden vnde van anderen
    - luden. De se er des pleghen to erene, do se rijke was, de hadden se do vor nicht.
    - Hirumme beghan sijk de fruwe sere to bedrouene, dat se quam in eynen
    - mistrost. Do quam de ouele geyst to er vnde vragede, worumme se bedrouet
    - "were. Se segede eme de sake vnde sprak: 'De wile dat ik rike was, do hadde"
    - ik vele frunt. Nu ik arm worden byn, nu en hebbe ik neyne frunt; des byn
    - ik bedrouet.' Do sprak de ouele geyst:ʽWultu don, ik dat dij hete, ik wil dij
    - ghudes en noch geuen.' Se segede, se wolde dat gherne don. Do sprak de ouele
    - pb: 143
    - "gheyst: 'Du schalt don veyr dingk: Dat erste dat ys, dat du prestere vnde"
    - gheystlike lude dar to schalt bringen, dat se myt dij sunde beghan. Dat andere
    - ys, du schalt arme lude in dyne herberge vntfan vnde schalt se des auendes vt
    - driuen. Dat dridde ys, du schalt in der kerken vele runen vnde spreken vnde
    - schalt ander lude hinderen in erem bede. Dat verde ys, du en schalt nummer
    - bichten.' Se sprak, se woldet gerne don. Se dede also. De ouele geyst gaff er
    - gudes genoch. Darna ouer langk, do ere tijd quam, do se steruen scholde, do
    - quam ere sone vnde vnder manede se, dat se bichten scholde. Se ne woldes
    - nicht don. Se sprak, se ne mochtes nicht don. De sone vragede, worumme se
    - des nicht don mochte. Se ne woldes eme nicht seggen. Do bat he se also lange,
    - "dat se eme alle sake segede. Do sprak de sone: 'Moder, bichtet juwe sunde."
    - Ik loue juw, dat ik wil al de bote vp my nemen, de vor de sunde geboret,
    - ofte gij steruen.' Dar segede he er so vele vore, dat se ruwe krech vnde sande
    - den sone na dem prestere. De wile dat de sone na dem prestere was, do quemen
    - de ouelen geyste vnde vorvereden se so sere, dat se van angeste starff. Do he
    - wedder quam vnde de moder dot vant, do bichtede he der moder sunde vor
    - dem prester vnde vntfengk seuen yar bote vor syne moder. Do de seuen yar
    - vmme quemen, do quam de moder to em myt groter clarheit vnde dankede
    - eme sere vnde segede, se were myt syner bote geloset van al eren pynen.
    - Kynt leue, de sone was truwe syner moder an erer sele. Also schaltu dynen
    - elderen truwe wesen na ereme dode. Auer ichteswelke kindere de ne hebben
    - neyne truwe to eren elderen na ereme dode. De sind gelijk eme konninge, de
    - het Euilmerodach.
  - chapter[n=4_21]:
    - Evilmerodach was eyn konningk vnde hadde eynen vader, de het Nabugodonosar.
    - Den vader hadde god geplaget dorch syne sunde willen, dat he gelijk
    - was worden eynem wilden dere vnde leip in den wolt wol seuen yar vnde
    - ath graß vnde hoy also eyn osse also lange, wente sijk god ouer en irbarmede
    - vnde gaff eme syne synne wedder, vnde he quam wedder in sin rike. Dar na,
    - do sin tijd quam, dat he starff, do wart he begrauen. Do gengk sin sone Euilmerodach
    - vnde nam synen doden vader vte deme graue vnde heu ene in dre
    - hundert stucke vnde gaff en dren hundert ghiren to etene, wente he hadde des
    - vare, dat he wedder vpstan scholde van dode vnde komen weder in sin rijke
    - also, alse he er des wedder worden was to eynem mynschen. De sone ne hadde
    - neyne truwe to synem vader. Also vint men vele kindere, de ere elderen vil
    - leuer dod hedden wan leuendich.
  - chapter[n=4_22]:
    - pb: 144
    - Dat was eyn rydder, de hadde eynen sone. De starff. Darna scholde sin frunt
    - ryden ouer eyn velt. Dar quam eme de rydder tegen ryden vp eyneme swarten
    - perde. Dem perde vloch dat vur vte der nesen vnde rok. De rydder hadde
    - eyne korsene vmme vnde hadde vp sime halse eyn grot stocke erden vnde
    - "scriede yamerliken. Do vragede he eme, wat eme were. Do sprak he: 'Ik byn"
    - in groten pynen. Desse korsene, de ik an hebbe, de nam ik eyner wedewen;
    - de bernt my nu sere. Vnde lant toch ik my to, dat myn nycht en was. Darumme
    - so leget my desse erde vp myme halse vnde drucket my alto sere. Bidde myne
    - kindere, dat se my to hulpe komen vnde geuen dat lant wedder vnde gelden
    - de korsene.' Do he den kinderen dat segede, do spreken se, dat were
    - eyn droch vnde nequemen deme vadere nicht to hulpe.
    - Kint leue, du schalt eren dynen vader vnde dyne moder, so eret dij god. Dar
    - 'van wil ik dij eyn bilde seggen:'
  - chapter[n=4_23]:
    - Dat was eyn arm fruwe, de hadde eynen sone. Den satte se to der schole vnde
    - ne hadde nicht so vele, dat se en voden mochte, wente se moste sijk suluen
    - generen myt ereme suren arbeyde, myt spinnende vnde myt wasschene vnde
    - myt mannigerhande kummere. De sone ghengk vmme syn brot. Dar na nam
    - he so sere tho in der lere, dat he syner moder vortech vnde leip to Paris vnde
    - nerede sijk dar, also mannich arm scholer deyt, myt scriuene vnde nam ock
    - almissen, wur se eme werden kunden. Dar na nam he yo mer to vnde mer,
    - dat en ander papen beghunden to eren dorch syner kunst willen. Dar na wart
    - he so vrome, dat he stech bouen alle de papen, de dar weren to Paris, vnde
    - wart sere rijke vnde namkundich ouer al de werlt. Dat vornam sin arme moder
    - vnde wanderde hen to Paris vnde wolde vorsoken, oft he se icht bekennen
    - wolde vnde komen er to hulpe in erer nottroft. Do se to Paris quam, do gengk
    - se in eyner riken fruwen huß vnde bat der herberge dorch god vnde hadde
    - sere snode cledere an. Do vragede yenne fruwe, we se were vnde wor se hen
    - "dachte. Do sprak se: 'Ik byn eyn arm mynsche vnde hadde eynen sone, den"
    - leit ik to der schole ghan, vnde wanderde van my vnde quam here in desse
    - stad vnde ys eyn rike pape worden. Nu bin ik here komen vnde wolde ene
    - "seen vnde wolde hulpe van eme bidden.' Do se en nomede, do sprak de werdynne:"
    - "'Fruwe, juwe sone ys de hogeste pape vnde de wiseste mester, de in"
    - desseme lande ys vnde ys rijke; he mach juw wol wat gudes don.' Do gengk
    - yenne bederue fruwe vnde sammede al ere frunt to samne vnde toch desser
    - fruwen gude cleder an vnde ledde se erliken to ereme sone. He vntfengk de
    - pb: 145
    - "fruwen myt groten eren vnde vragede, wat se wolden. Se spreken: 'Dyt ys"
    - "juwe moder, de hebbe wij juw gebracht.' Do sprak he: 'Dijt ne ys myn moder"
    - nicht. Myn moder ne hadde nu so gude dedere. Myn moder was eyn arm
    - "wiff vnde plach cledere to wasschene vnde to spynnene.' Se spreken: 'Werliken,"
    - se ys yuwe moder.' Dat er halp nicht; he ne wolde se nicht bekennen. Se
    - gengk wedder to huß. Des anderen dages quam de moder ghan in snoden
    - clederen, dar he was. Do stunt he vp vnde vengk se al vmme den hals vnde
    - "sprak: 'Dijt ys myn leue moder, de bekenne ik wol.' Hirumme, wente he"
    - syne moder erede, darumme so erede en god wedder vnde wart darna eyn
    - weldich bisschop, vnde alle de lude hadden ene deste leuer darumme.
  - chapter[n=4_24]:
    - Kynt leue, du neschalt nicht allene eren dynen vlesliken vader, van deme du
    - geboren bist, du schalt ock eren dynen hemmelschen vader, de dijk geschapen
    - heft, de dijk geloset heft, de dorch dynen willen den dot an deme cruce gedoghet
    - heit. Dat ys vnse leue here Ihesus Cristus. Den schaltu eren myt guden werken
    - vnde myt dyme hilligen leuende. Wan du en vortornest myt dynen sunden, so
    - vnerestu ene, vnde so vornigestu eme syne martere vnde syne wunden. Dar
    - 'van wil ik dij eyn bilde seggen:'
  - chapter[n=4_25]:
    - Dat was eyn jungelingk, de hadde eyn bister leuent. De wolde to eyner tijd
    - ghan in eynen bosen busch, dar weren bose fruwen ynne. Do quam eme
    - "to mote vor dem busche eyn schone fruwe, de sprak to eme: 'Ga in den"
    - busch, ik wil dij volgen.' Do he in den busch kam, dar vant he eynen
    - 'mynschen stan, de hadde eyne kappen ane. De sprak to deme jungelinge:'
    - "'Leue kint, kere wedder; du gheyst eynen bosen wech. Kere wedder,"
    - "leue kint.' He sprak: 'Ik en byn juwe kint nicht, gij en sind ock myn vader"
    - "nicht.' Do sprak yenne wedder: 'Werliken, ik byn dyn vader. Ik hebbe dij"
    - geschapen vnde hebbe dij geloset myt myme duren blode. Dat wil ik dij
    - bewisen.' Do borde he syne kappen vp, do was sin licham altomale mit blode
    - "beghoten vnde was vol wunden. He sprak: 'Su, desse wunden hebbe ik dorch"
    - dynen willen geleden. De vornygestu my myt dynen sunden. Kere noch
    - wedder. De fruwe, de dij dar motte, dat was de ouele geyst. De wolde dij den
    - hals hebben tobroken, were ik dij nicht to hulpe komen.' Do vel de jungelingk
    - vnseme leuen heren to vate vnde sochte gnade. Do gebot eme vnse leue here,
    - dat he van den sunden lete. Do nesach he syner nicht mer.
  - chapter[n=4_26]:
    - pb: 146
    - Kyne leue, dynen hemelschen vader schaltu eren an synem bilde. Also dede
    - konningk Ninus synem vader, de hette Belus. Den hadde he sere leff bij syneme
    - leuende. Do he dot was, do hedde he eme ock gerne leue bewiset vnde leyt
    - maken eyn bilde na synem vader vnde buwede eme eynen schonen tempel.
    - Dar satte he dat bilde in vnde bot deme bilde al de ere, de he mochte, vnde
      al
    - de mysdedigen lude, de vlogen in den tempel to dem bilde, de weren fri; den
    - nemoste neymant nicht don. Dat dede he synem vader to groten eren. Do dat
    - ander lude seghen, do deden se ock also eren elderen vnde makeden bilde na
    - en vnde ereden de. Dijt weren altomale heydene, de van gode nicht en wisten;
    - de ereden de bilde eres vader. Michel mer schole wij cristene lude eren de bilde
    - vnses hemelschen vader. Dat ys dat bilde des hilgen cruces. We eme ere budet,
    - 'de budet se gode. Darvan wil ik dij eyn bilde seggen:'
  - chapter[n=4_27]:
    - Dat was eyn ghut cristen man, de hadde eyn huß gemedet to yaren vnde hadde
    - in syner kameren eyn cruce gheneghelet an de want, dar plach he vore to
    - bedene. Do sin yartijd vmme quam, do vor he vte deme huß in eyn ander
    - vnde vorghat des cruces an der want. Dar na quam eyn yode vnde medede
    - dat sulue huß vnde wonede dar inne. Dat geschach to eyner tijd, dat he eynen
    - yoden to gaste bath. Do se ouer der tafflen seten, do sach yenne vmme vnde
    - wart des cruces geware vnde wart sere tornich. Do swor yenne, dat he van
    - deme cruce nicht ne wiste. Do gingk he hen vnde segede dat al den yoden.
    - Dar quemen se to deme huß vnde worpen ene vte deme huß vnde nemen dat
    - bilde vnde marteleden dat, alse Christus gemarteret wart. Se slogent to der
    - stupe, se satten eme ene dorne kronen vp, se bunden eme sine ogen tho, se
    - slogen en in den hals vnde in de wangen vnde bespieden eme sin antlat. To
    - lest nemen se eyn sper vnde steken dat dorch syne syden. To hant vlot dar vt
    - water vnde blot also vele, dat dar wart dat vat vul, dat dar vnder stunt. Des
    - hadde den yoden grot wunder. Dar nemen se dat blot vnde besprengeden al
    - ere seken mede. De worden alle gesunt. Do gengen se to deme cristenen bisschoppe
    - vnde segeden eme allent, dat dar gescheen was, vnde leten sijk alle
    - dopen. Do sande de bisschop deme cristenen manne boden, des dat bilde
    - hadde gewesen, vnde vragede, we dat schone bilde hedde gemaket.
    - Do segede he, dat hedde gemaket Sunte Nichodemus. Do he starff, do beuol
    - he dat Gamaliele, Gamaliel beuol et Zacheus, Zacheus beuol dat lacobe, Jacob
    - Symone. Symon behelt dat also langhe, wente de stad to Jherusalem vorsturer
    - wart. Do nemen de cristenen lude vnde brochten dat cruce hir in dijt lant.
    - "'Also wardet mynen elderen, de erueden eren kinderen, er eyn deme anderen"
    - pb: 147
    - also lange, wente yd to my gekomen ys. Dijt geschach na der bort vnses heren
    - wol driddehalff hundert yar.' Do leten sijk alle de yoden dopen vade leten ere
    - schole wiggen to eyner kerken. Vnde de bisschop let dat hilge blot nemen vnde
    - let dat beholden in ampullen van cristallen, vnde to Rome wart eyn kerke
    - gewiget, dar ys noch dat hilge blot inne beholden.
  - chapter[n=4_28]:
    - Dat was eyn yode, de quam ghane in eyne kerken. Dar ne vant he nemende
    - inne. Do he dat sach, dat dar nement ne was wen he allene, do toch he sin
    - swert vt vnde gengk to deme cruce vnde stack dat bilde dorch den hals. To
    - hant sprangk dar blot vt vnde sprangk deme yoden vnder de ogen. Do wart
    - de yode vorueret vnde nam dat cruce vnde warpet in den sot vnde leip en
    - "wech. Do quam eme eyn cristen to mote vnde sprak: 'Wor lopestu hen, du"
    - yode? Du bist eyn morder, du heuest eynen mynschen gemordet.' De yode
    - "sprak: 'Du lugest.' De cristen sprak: 'Werliken, du heuest eynen mort beghan,"
    - "wente du bist noch al blodich.' Do sprak de yode: 'Werliken, yuwe god Ihesus"
    - Christus de ys eyn war god, dat proue ik nu wol. Ik nehebbe neynen mynschen
    - gemordet, sunder dat bylde Ihesus Christus dat hebbe ik gewundet myt myneme
    - swerde, vnde dat heuet my besprenget myt dem blode.' Do brochte he den
    - cristenen man to deme sode. Dar togen se dat cruce wedder vt vnde brochtent
    - wedder in de kerken. De wunde de ys noch openbare in syme halse. Do leit
    - sijk de yode dopen.
  - chapter[n=4_29]:
    - 'Kynt leue, nu wil ik dij seggen van dem holte des hilgen cruces: Ichteswelke'
    - boke spreken also, dat dat holt des hilgen cruces were van deme suluen holte
    - vnde bome, dar Adam dat bot an brak. Do Adam syneme dode nalede, do
    - hadde he eynen sone, de hette Seth. Den sande he vor den paradis, dat he eme
    - scholde halen den oly der barmherticheit. Do motte eme Sunte Michael vnde
    - "sprak: 'Du arbeydest vorgeues; de oly der barmherticheit ne mach dij nicht"
    - werden.' Do gaff he eme eynen telgen van dem bome, dar Adam dat bot ane
    - "brack, vnde sprak: 'Dessen telgen schaltu planten vp den berch, de dar hetet"
    - Libanus. Wan de bom frucht drecht, so schal dyneme vadere barmherticheit
    - beschen.' He nam den telgen vnde gingk wedder. Do he to huß quam, do vant
    - he synen vader dot. Dar nam he den telgen vnde plantede ene vp synes vader
    - graff. Dar van wos eyn schone bom. De stunt mannich dusent jar wente to
    - konningk Salomonis tijden. De buwede eyn schone huß, dar hadde he allent
    - vt gelesen holt to gekoren. Do sach he den bom, dat he schone was, vnde
    - leit en nedder hauwen vnde leyt dar eynen balken aff maken to syneme huß.
    - Do men den balken vppe dat huß brachte, do newas dar nergen neyn stede, dar
    - pb: 148
    - he to mate to were. Antwor he was to langk edder to kort. Do worden de
    - bumestere tornich vp den balken vnde worpene van deme huß vnde legeden
    - ene ouer eynen grauen vnde makeden dar eyn stech aff. Dar lach he lange. Dat
    - geschach darna, dat de wise konningynne van Saba vor to Iherusalem vnde
    - wolde seen dat bauwerk, dat koningk Salomon buwede, vnde wolde horen
    - syne wisheit. Do de konningkynne wanderde in der stad vnde besach de, do
    - quam se, dar de balke lach, vnde sach dat wol van godes wegene, dat an deme
    - holte scholde godes sone hangen werden, vnde erede dat holt vnde vel vppe
    - ere kne vnde bedede dat an vnde ne wolde dar nicht ouer ghan. Doch so ne
    - dorste se des deme konninge nicht seggen. Dar na, do se wedder to huß quam,
    - do vntbot se deme konninge wedder, dat an deme holte scholde eyn mynsche
    - gehangen werden, van deme scholde dat koningrijke van Iherusalem vorstoret
    - werden. Do nam de kormingk dat holt vnde leit yd begrauen vnder de erden,
    - so he depest mochte. Dar lach yd mannich yar, wente to goddes bort. Do wart
    - dar bouen gegrauen eyn vissche dijk, dar ne weren doch neyne vissche ynne,
    - wanne de prestere wosschen darynne dat offer, dat se offeren wolden to deme
    - 'temple. Dar schach eyn wunderlijk teken: Eyn hillich engel quam vnder'
    - stunden in den dijk vnde wlomede dat water, vnde welk mynsche, de sek was
    - vnde erst indat water quam na der wlomynge, de wart gesunt van alle synen
    - suken. Dar vmme so weren dar gebuwet vijff boden, dar legen ynne seke lude,
    - lamen vnde blindan, vnde wachteden yo wan de engel queme in dat water, dat
    - se gesunt worden. Dijt quam allent to van der kraft des hilgen holtes, dat dar
    - in der grunt lach. Do dijt nalede der martere vnses leuen heren, do gaff sijk
    - dat holt vp vnde vloth in deme dijke. Dat holt nemen de yoden vnde makeden
    - dar dat hilge cruce aff. Do vnse leue here gemarteret was, do nemen de yoden
    - dat hilge cruce vnde der schekere cruce twe vnde worpen se alle dre in eynen
    - grauen vnde worpen dar erden vp vnde dammeden dat to. Dar lach dat hilge
    - cruce wol twe hundert jar, er dat gefunden wart. Wu dat gefunden wart, dat
    - 'wil ik dij seggen:'
  - chapter[n=4_30]:
    - To Rome was eyn heydensch konningk, de hette Constantinus. De scholde
    - striden wedder syne viende. Der weren vele, vnde he hadde angest. Do quam
    - "eyn engel vnde weckede ene vte deme slape vnde sprak: 'Su vp an den hemmel.'"
    - He sach vp vnde sach dat teken des hilgen cruces, dat was clar also de sunne.
    - 'Dar stunt bij gescreuen myt guldenen bockstauen aldus: Myt desseme tekene'
    - machstu dyne viende vorwynnen. Dar stunt he vp vnde leit maken eyn cruce
    - na deme, dat he geseen hadde, vnde leit dat voren vor syneme here vnde
    - pb: 149
    - treckede also yegen syne viende vnde wan den seghe vnde sloch erer vele. Do
    - leit he al syne heydensche mestere halen vnde vragede, welkeme gode dat teken
    - tohorde. Do ne wisten se a nicht. Do quemen cristene lude vnde berichteden
    - en, wo vnse leue here Ihmus Christus in deme cruce gestoruen were.
    - Do wart de konningk louich vnde leit sijk dopen. Dar na, do he dot was, do
    - hadde he eynen sonen, de hette ock Constantinus. De sande syne moder Sunte
    - Helenen to Iherusalem, dat se dat hilge cruce soken scholde. Do was dar eyn
    - "grot yode, de hette Judas. De sprak to den anderen joden aldus: 'Ik wet wol,"
    - dat se dat cruce soken wil, dar Ihesus inne gehenget wart. Dat enschal er
    - nemant wisen. Wert dat cruce gefunden, wij moten alle vordelget werden.
    - Myn older vader, de hette Zacheus, de wisede myme vadere Symone de stede,
    - dar dat cruce begrauen ys. Myn vader wisede my de stede, do he starff.' Do
    - quam de konningynne Sunte Helena vnde vragede, wor dat cruce begrauen
    - were. Des ne wolde er nement seggen. Do bot se, dat men alle de yoden bernen
    - scholde. Do wiseden se vppe den yoden, de dat wiste. Den warp se in eyne depe
    - kulen, dar scholde he hunger sternen edder he scholde de stede wisen. Do he
    - dar gesetten hadde seuen dage ane spise, do louede he, dat he dat cruce wisen
    - wolde. Do toch men en vth vnde brachtene vp yenne stede, dar dat cruce
    - begrauen was, vnde began dar to beden. Tohant wart eyn ertbeuinge, vnde
    - dar wart so eddele roke, dat yd alle den wunderde, de dar weren. Do sprak
    - "Yudas: 'Werliken, Ihesus Christus, du bist eyn heylant aller werlde.' Do was"
    - dar up dersuluen stede gebouwet eynes affgodes tempel. Den tempel leit de
    - konningynne tobreken. Dar beghunden se to grauen vnde funden dre cruce
    - vnde brochten se mydden in de stad. Do en konden se nicht rechte bekennen,
    - welk dat ware cruce was. Do was dar eyn mynsche stornen. Do nemen se dat
    - eyne cruce vnde legeden dat vp den doden, do en stunt he nicht vp. Se legeden
    - vp em dat andere, do en stunt he auer nicht vp. Do legeden se vp em dat dridde,
    - do stunt he vp vnde wart wedder leuendich. Do leyt sijk Yudas dopen vnde
    - wart geheten Quiriacus vnde wart bisschop to Iherusalem vnde wart dar na
    - gemarteret dorch den rechten gelouen. Aldus heuestu gehort van deme hilgen
    - cruce, wo dat god geeret heuet. Darumme schaltu dat ock billiken eren, wente
    - 'we dat eret, den wil god wedder eren. Dar van wil ik dij eyn bilde segghen:'
  - chapter[n=4_31]:
    - Dat was eyn rike man, de hadde eynen scholer, de was sin scriuer. To deme
    - scriuer quam eyn mester van der swarten kunst vnde louede eme, dat he en
    - wolde rike maken, wolde he syme rade volgen. He sprak, he woldet gerne don.
    - De mester brachte den scholer in eyn waste huß, dar hadde he de ouelen geyste
    - laden. Dar sach he sitten eynen groten morman vp eyme stole, dar stunden vele
    - pb: 150
    - "mormenne vmme myt speren vnde myt swerden. Do vragede he: 'We ys dusse"
    - "jungelingk?' De mester sprak: 'Heys eyn arm scholer vnde schal juwe knecht"
    - "werden, vp dat gij en rijke maken.' Do sprak yenne morman: 'Wultu my denen,"
    - so schaltu my hulden vade schalt vorsaken dynes godes Christus; so wil ik dij
      rike
    - maken.' Do dat yenne horde, do sloch he vor sijk dat teken des hilgen cruces.
    - Tohant voren se alle van danne. Darna geschach dat eynes dages, dat de
    - scholer myt syneme heren in der kerken gengk vnde stunt vor deme cruce.
    - Do sloch dat bilde syne ogen vp vnde sach den scholer degher an. Dat prouede
    - sin here wol vnde leit den scholer stan an der anderen siden bij sijk. Do karde
    - dat bilde auer syne ogen vp den scholer vnde sach en an. Do leit he en auer
    - ghan vp de anderen syden, dar karde dat bilde auer sine ogen vp en. Do vragede
    - he, wor mede he des vordenet hedde, vnde beswor ene so sere, dat he eme de
    - "warheit segede vnde sprak: 'Darumme, dat ik mynes leuen scheppers nicht"
    - vorseken wolde, darumme sut my dat bilde an.'
    - Dat teken des hilgen cruces dat heft grote craft tegen de ouelen geyste. Dat
      ys
    - 'dicke bewiset an mannigen teken:'
  - chapter[n=4_32]:
    - Dat was eyn yode, de scholde ghan to Rome. Eynes nachtes do nekunde
    - he nergen herbergen. Do gengk he in eynen tempel, dat was woste vnde was
    - gebuwet in eynes affgodes ere, dar legede he sijk slapen. Do beghan eme sere
    - to gruwene. Do sloch he bouen sijk dat teken des hilgen cruces, allene dat
    - he eyn yode was. Do yd quam to der myddernacht, do quam de tempel al vul
    - duuele, vade Lucifer satte sijk mydden in de kerken vppe eynen hogen stoel.
    - Dar quemen de anderen duuele vnde segeden eme, wat se woruen hadden.
    - "Do quam eyn duuel vnde vel vppe syne kne vor Lucifer vnde sprak: 'Here,"
    - ik hebbe wesen in eyme lande, dar stokede ik de lude to samne, dat se begunden
    - to kyuen, vnde dar na komen se to stride. Dar worden vele lude dot geslagen
    - "vnde vele gewunt.' Do sprak Lucifer: 'Wu lange werestu dar ouer?' He sprak:"
    - "'Here, ik was dar ouer dryttich dage.' Do sprak Lucifer: 'Scholdestu so lange"
    - tijd dar ouer wesen?' Do leyt he den wol slan myt geyselen. Do quam eyn ander
    - "vnde sprak: 'Ik was vppe deme mere, dar makede ik eynen storm. Dar vordrunken"
    - "vele lude vnde vordoruen vele schop.' Do sprak Lucifer: 'Wo lange"
    - "werestu dar ouer?' He sprak: 'Twintich dage, here.' Do sprak Lucifer: 'Kondestu"
    - bynnen twintich dagen nicht mer don?' Den leit he ock slan. Dar na quam
    - "eyn ander vnde sprak: 'Here meister, ik was in eyner stad, dar stokede ik"
    - eynen groten kiff to samne, dat sijk de lude slogen vnde bleuen vele lude
    - "dot. Dar bleff de brudegam dot in der blitschap.' Do sprak Lucifer: 'Wo"
    - "lange werestu dar ouer?' He sprak: 'Teyn dage.' Do sprak Lucifer: 'Kondestu"
    - pb: 151
    - bynnen teyn dagen nicht mer don?' Den leyt he auer slan. Do quam
    - "auer eyn ander vnde sprak: 'Here meyster, ik hebbe gewesen in eyme"
    - wolde bij eme ensedelinge vertich jar vnde hebbe eme ghelaget, dat ik
    - en gerne hedde to valle bracht, vnde he hodde sijk yo. Auer nu hebbe
    - ik ene darto gebracht, dat he ene sunde gedan heit myt eyner fruwen.'
    - Do Lucifer dat horde, do stunt he vp van syme stole vnde vengk ene
    - vmme synen hals vnde kuste ene vor synen munt vnde satte eme syne kronen
    - "vp sin houet vnde hette ene bij sijk sitten ghan vnde sprak: 'Du bist eyn vrom"
    - helt, du heuest mer nuttes geworuen, wen de anderen alle.' Dar na quam eyn
    - "ander vnde sprak: 'Here meister, hir wonet eyn bisschop, de het Andreas,"
    - dem hebbe ik lange na geghan vnde hedde ene gerne bekoret myt eyner
    - kloster fruwen vnde hebbet so vere bracht, dat he myt ere tackede vnde sloch
    - "se myt der hant.' Do sprak Lucifer: 'O here man, vulvore dat, dar mach wat"
    - van werden. Bringestu den to valle, ik wil dij kronen bouen al myne vorsten.'
      De
    - "yode lach vnde horde aldesse rede. To lest segede Lucifer: 'We ys de yenne,\
      \ de dort"
    - leghet? Bringet den here, lat seen, wat mannes he sij.' Do de duuele to yenneme
      quemen
    - vnde vunden, dat he sijk geseghenet hadde myt deme tekene des hilgen cruces,
    - "do begunden se to ropene: 'Dijt vat is al ydel, auer yd is getekenet myt deme"
    - tekene des hilgen cruces.' Do dat de duuele horden, do voren se van danne. Do
    - stunt de yode vp vnde gengk to yenneme bisschoppe Andreas vnde segede eme
    - desse mere. Do he dat horde, do dref he al de fruwen vte deme houe vnde newolde
    - neyne fruwen myt sijk laten wonen. Vnde de yode leit sijk dopen.
  - chapter[n=4_33]:
    - Dat teken des hilgen cruces heit grote macht, dat ys bewiset an eyner hilgen
    - juncfruwen, de het Justina. De was eyn sere schone juncfruwe. Do was dar
    - eyn heydensch mester, de hette Ciprianus. De warp syne bosen leue an de
    - "hilgen juncfruwen vnde lod den ouelen geyst to sijk vnde sprak: 'Ik hebbe"
    - ene cristene juncfruwen leff, kanstu my de icht weruen?' Do antworde Zathanas
    - "vnde sprak: 'Ik brachte dat tho wege, dat Adam vnde Eua worden vte deme"
    - paradise gedreuen vnde dat Kayn synen broder mordede. Ik kan dat wol to
    - wege brengen, dat eyn juncfruwe dynen willen do. Nym desse salue vnde
    - salue ere huß butene. Ik wil dar bynnen wesen vnde wil se so sere bekoren, dat
    - se dynen willen mot don edder se mot steruen.' Des nachtes quam de ouele
    - geist vnde beghan se to bekorene an ereme lichamme. Do se dat volede, do
    - pb: 152
    - reip se an de martere vnses heren vnde sloch vor sijk dat teken des hilgen cruco.
    - Do wart de ouele geyst vorueret van deme cruce vnde vor van er vnde quam
    - "to yenneme Ciprianus. Do sprak he: 'Wu ysset vmme de juncfruwen, warumme"
    - "nebrachtestu se my nicht?' Do sprak he: 'Ik sach an er eyn teken, dar van vorlos"
    - ik alle myne macht.' Do sprak Ciprianus eynem anderen ouelen geist to vnde
    - vragede, oft he em de juncfruwen mochte weruen. 'Ja,' sprak he, 'ik kan dat
    - wol don. Myn kumpan was eyn dore, he nekunde dar nicht to don. Ik wil
    - ere herte so sere bernen myt boser begeringe, dat se don mot allent, dat du
    - wult.' Dar vor he hen to der juncfruwen vnde beghan se sere to bekorene,
    - dat se Ciprianus willen scholde don. Do reip se auer an de marter vnses leuen
    - heren vnde sloch vor sijk dat teken des hilgen cruces. To hant vor de ouele
    - geyst van er vnde quam wedder to Ciprianus. Do vragede he ene, wur de
    - "juncfruwe were. He sprak: 'Ik scheme my des, dat ik dat seggen schal, wu"
    - ik vorwunnen byn. Ik sach eyn teken an der junckfruwen, dar van vorloß ik
    - alle myne macht.' Do belachede en Ciprianus vnde rep to dem fursten aller
    - "duuele. De quam vnde vragede, wat he wolde. Do sprak Ciprianus: 'Wur ys"
    - al juwe kunst vnde al juwe macht, dat gij ene juncfruwen nicht vorwynnen
    - "konnen?' Do sprak yenne: 'Ik loue dij, dat ik wil se bekoren, dat se al"
    - vnsynnich werden schal, edder se do dynen willen, vnde ik wil se dij bringen.'
    - Dar quam de ouele geist vnde makede sijk to eyner juncfruwen vnde quam
    - "to Sunte Justinen vnde sprak aldus: 'Justina, ik byn hir to dij komen dorch"
    - rades willen. Ik byn eyn juncfruwe vnde wolde gerne gode denen myt myneme
    - "magetdome. Segge my, wat schal vnse lon wesen?' Justina sprak: 'Vnse lon"
    - schal sere grot sin in deme hemelrike, vnde vnse arbeit en wert nicht grot.'
    - "Do sprak se wedder: 'God de bot Adam vnde Euen, dat se scholden de werlt"
    - oken. Bliue wij aldus, so neholde wij godes bot nicht; dar mede moge wij
    - gode sere vortornen. Dat is vele betere, dat wij don, alse god geboden heft,
    - vnde oken de hilgen cristenheit.' Der wort makede he so vele, dat Justina
    - vilna den willen hadde kregen, dat se myt ere hen ghan wolde. Do beghan se
    - to denken, we de yenne mochte wesen, de er den rad gheue, vnde dachte, dat
    - id bij wane de ouele gheyst were, vnde sloch vor sijk dat teken des hilgen
    - cruces. Tohant vor de vient van er. Dar na quam de ouele geyst in eynes jungelinges
    - schepnisse vnde vel to er in er bedde vnde vengk se al vmme. Dar sloch
    - se dat teken des hilgen cruces vor sijk; tohant vor he van er. Do quam de ouele
    - geist vnde sande er ene suke to, dat se seik wart. Dar na sande he ene meyne
    - plage ouer al dat lant to Antyochia, dat de lude meynlike beghunden qualen.
    - Wan de lude raed sochten to eren affgoden, so antworde de ouele geyst also,
    - de plage nemochte nicht vorghan, dat ne were also, dat Justina enen man neme.
    - Do quemen de lude vnde wolden se darto dwingen, dat se enen man scholde
    - pb: 153
    - nemen. Se newoldes nicht don. Se sprak, dat se er den dot wolde liden. Do de
    - plage gestan hadde seuen jar, do bet Justina vnsen leuen heren, dat he sijk
    - irbarmede vnde leite de plaghe vorghan. Do vorgenk de plage. Do de ouele
    - geyst dat sach, dat he der juncfruwen nicht hebben mochte, do makede he sijk
    - in der juncfruwen liknisse vnde quam to Ciprianus vnde segede, he hedde de
    - juncfruwen bracht. Do yenne quam in der juncfruwen liknisse, do gengk er
    - "Cigrianus vntegen vnde sprak: 'Wes wil kome, myn leue Justina.' Do de ouele"
    - geyst den hilgen namen horde Sunte Justinen, do en dorste he dar nicht lenger
    - bliuen vnde vorswant. Do Ciprianus dat sach, do prouede he wol, dat on de
    - ouele geyst bedrogen hadde. Nochtan so en let he yo nicht aff, he wolde yo
    - de juncfruwen hebben. Do makede he sijk to eyner fruwen myt syner swarten
    - kunst vnde quam to Sunte Justinen. Do sloch se vor sijk dat hilge cruce vnde
    - bekande ene altohant. Do moste he wedder van henne ghan. Darna makede
    - he sijk to eynem vogele myt syner touerie vnde quam to er. Dar sloch se vor
    - sijk dat teken des hilgen cruces, altohant bekande se en. Do quam ock eyn
    - ander touerere, de hette Achadius, de makede sijk to eme sperlinge vnde vloch
    - to ereme vinstere vnde satte sijk botene vor dat vinstere. Do se sin geware
    - wart, do sloch se vor sijk dat teken des hilgen cruces. Tohant vorswant de
    - touerer vnde wart wedder to eyneme manne vnde sat butene vor deme
    - vinstere, vnde dat vinster was so hoge, dat he nicht affspringen mochte. Do
    - hadde Sunte Justina vare, dat he dot velle, vnde leit eme ene ledderen
    - bringen, dat he affstege. Also halp dat hilge cruce Sunte Justinen vt aller
    - "bekoringe. Dar na sprak Ciprianus to deme ouelen geyste: 'Segge my, wor"
    - van heuet Justina de macht vnde de groten kraft, dat gij er nicht don mogen?'
    - "Do sprak de ouele geist: 'Wultu my dat sweren, dat du myner nummer"
    - "vortigen wult, ik willet dij seggen.' Do swor he eme. Do sprak de ouele geist:"
    - "'Justina louet an Ihesum Christum vnde sleit yo dat teken des hilgen cruces"
    - vor sijk, dar Ihesus Christus anghehangen wart, vnde van der kraft des cruces
    - "vorlese wij al vnse macht.' Do sprak Ciprianus: 'So mot de Christus, de an"
    - deme cruce hengk, weldiger sin dan du, na dem male dat du sin cruce so
    - "sere vruchtest.' Do sprak de ouele geist: 'Ja, he ys so weldich, dat he vns\
      \ vnde"
    - alle de yenne, de myt vns toholden, vorwerpen mach in dat ewige vur der
    - pb: 154
    - "helle.' Do sprak Ciprianus: 'So wil ik ock dyner vortigen vnde wil an en"
    - "gelouen.' Do sprak de ouele geist: 'Du heuest my dat gesworen, dat du myner"
    - "nicht wult vortigen.' Do sprak Ciprianus: 'Ik vorsake dyner vnde al dyner"
    - gesellen vnde loue an Ihesum Christum vnde tekene my mye deme tekene des
    - hilgen cruces.' Tohant vor de ouele geist van em. Ciprianus gingk to deme
    - bisschoppe vnde segede eme al desse dingk vnde vntfengk de dope. Darna
    - nam he so sere tho an hillicheyt vnde an wisheit, dat he wart to bisschoppe
    - wiget. Do gaff he Sunte Justinen in eyn closter myt vele juncfruwen vnde
    - makede se to eyner ebbedischen. Dar na leit de landes here nemen Sunte
    - Ciprianuse vnde Sunte Justinen vnde leit se setten in eyne pannen vul pekes
    - vnde smoltes. Dar slogen se vor sijk dat teken des hilgen cruces vnde satten
    - sijk dar in, dat en nicht en hinderde. Dar na worden en beyden de houede
    - affgeslagen.
  - chapter[n=4_34]:
    - Kynt leue, du schalt eren den hemelschen vader myt deme bede, dat vnse leue
    - here suluen lerede; dat is dat Pater noster. De jungeren vrageden vnsen leuen
    - "heren, wo se beden scholden. Do sprak vnse leue here: 'Aldus schole gij beden:"
    - Vader vnse, de dar bist an deme hemele, ghehilget werde din name. Tokome
    - vns din rijke. Din wille de werde hijr an der erde, alse dar an deme hemele.
    - Vnse degelikes brot vorlene vns, here, hude, vnde vorgiff vns all vnse myssedat,
    - also wij den yennen don, de wedder vns missedan hebben, vnde leide vns nicht
    - an yenige bekoringe, sunder lose vns van allem ouele. Amen.'
    - Dijt beth ys so gud, dat enkan al de werlt nicht vorgelden. Dar van wil ik dij
    - 'eyn bilde seggen:'
  - chapter[n=4_35]:
    - Dat was eyn hillich bisschop, de scholde theen to Rome to deme pawese.
    - Do vant he eynen armen man, den nam he in syn huß vnde louede eme dat,
    - dat he eme wolde geuen de prouende alle sine leuedage also beschedeliken,
    - dat he alle dage scholde eyn Pater noster spreken vor den bisschop, vppe dat
    - god en bewarede vor allem ouele. Do beuol de bisschop syneme vogede, dat
    - he eme alle dage scholde geuen syne prouende. De bisschop toch hen
    - to Rome. Desse man sprak alle dage yo eyn Pater noster sunderliken vor den
    - bisschop, vppe dat god bewarede den bisschopp, dat em nicht boses to en
    - queme. Dat geschach enes dages, dat de voget deme armen manne syne prouende
    - vntoch. Do let de arme man dat Pater noster vnderwegen vnde ensprakes nicht.
    - In dem suluen dage quam de bisschop in so grote water nod, dat he vilna sin
    - lijff hadde vorlorn, vnde eme quam grot schade tho. Do merkede de bisschop
    - pb: 155
    - den dach. Dar na, do he wedder to huß quam, do vragede he den armen man,
    - ofte he eme hedde geholden sin Pater noster. 'Ja.' sprak he, 'ik hebbet geholden
    - alle dage behaluer in eme dage, do let ik dat vnder weghen. Dat was des vogedes
    - schult, de negaff my myner prouende nicht.' Do gaff de bisschop deme vogede
    - "schult vnde sprak also: 'Her voget, gij hebben my groten schaden thobracht,"
    - den schole gij my vprichten. Gij hebben my geschadet eyn Pater noster, dat
    - "schole gij my vprichten.' De voget sprak: 'Here, entornet yuw nicht vppe mi."
    - Ik wil yuw juwe Pater noster wol vorgelden. Segget mi, wat wille gij dar vore
    - "hebben?' Do sprak de bisschop: 'Varet hen tho Rome vnde vraget deme,"
    - pawese, wu gut eyn Pater noster sij.' Do moste yenne voget ryden to Rome
    - to dem pawese vnde vraghen eme, wu gud eyn Pater noster were. Do sprak de
    - "pauwes: 'Eyn Pater noster ys also ghut alse eyn penningk.' De voget quam"
    - "wedder to deme bisschoppe vnde sprak: 'Here, ik hebbe gewesen to Rome"
    - to dem pawese vnde hebbe grote kost vnde grot arbeyt gehat van nichte. De
    - 'pawes de segede also: Eyn Pater noster ys so gud also eyn penningk. Ik wolde'
    - juw gerne hundert penninge hebben gegeuen vor dijt arbeyt.' Do sprak de
    - "bisschop: 'Segede de pauwest nicht, wat penningk dat yd wesen scholde, wer"
    - "sulueren edder gulden edder kopperen?' Do sprak de voget: 'Here, des en segede"
    - "he nicht.' Do sprak de bisschop: 'So ryth noch ens wedder vnde vraget, wat"
    - penningk dat wesen schulle.' Do moste de voget noch ens hen thein to dem
    - pauwese vnde vragen, wat penningk dat wesen scholde. Do sprak de pauwes,
    - dat scholde wesen eyn gulden penningk. De voget quam wedder vnde segede
    - 'dat syneme heren, dat scholde eyn gulden penningk wesen. Do sprak de bisschop:'
    - "'Segede de pauwes icht, wu grot de penningk scholde wesen?' Do sprak de"
    - "voget: 'Here, des ne segede he my nicht.' Do sprak de bisschop: 'So thu noch"
    - ens wedder vnde vrage eme, wo grot de penningk wesen scholde.' He toch
    - 'hen vnde vragede, wo grot de penningk wesen scholde. Do sprak de pauwes:'
    - "'De peningk schal also bret wesen, alse al dijt ertrike, vnde also dicke, also"
    - van deme hemele to der erden.' Do quam de voget wedder to dem bisschoppe
    - "vnde vel eme to vote vnde sprak: 'Leue here, dot mi gnade! Juwe Pater noster"
    - en kan juw nement vorgelden. Dat ys so dure, dat vorgulde al de werlt nicht.'
    - Do irbarmede sijk de bisschop vnde dede eme gnade. -- Kint leue, hirumme
    - schaltu dyn Pater noster gerne spreken. Du neschalt ock neyn Pater noster
    - hinderen, wente hinderstu eyn Pater noster, du en kanst des nicht vorgelden
    - myt al deme gude, dat de werlt heit. Darumme enschaltu nemende hinderen
    - an synem bede, in kerken edder anders wur.
    - Kynt leue, du schalt dat Pater noster spreken myt groter innicheit. Beter ys
      eyn
    - Pater noster gesproken myt innicheit, wan hundert edder dusent sunder innicheit.
  - chapter[n=4_36]:
    - pb: 156
    - Dat was eyn ghud fruwe, de plach vele to beden. To eyner tijd bichtede se
    - "eynem brodere. De vragede se, wat se plege to bedene. Se sprak: 'Ik nekan"
    - 'nicht dan myn Pater noster; dat spreke ik al to dude: Vader vnse, de dar bist'
    - an deme hemele. Dat do ik darumme, dat yk vornemen moge, wat ik spreke.
    - Wan ik dat to latine spreke, so vorneme ik des nicht, so newert my dar neyn
    - "innicheit van.' Do sprak de broder: 'Wo mannich Pater noster spreke gij in"
    - "deme daghe?' Do sprak se: 'Wan ik to der mysse kome vnde myn Pater noster"
    - spreke, ghift my god de gnade, dat yd my wol enhant gheit, so spreke ik eyn
    - halff Pater noster edder eyn ferndel edder eyn ganß. Gheyt yd my ouele enhant,
    - "so spreke ik wol vertich edder veftich edder hundert.' Do sprak de broder:"
    - "'Wo mach dat sin, dat gij seggen, wan yd juw wol gheyt, so spreke gij eyn"
    - halff edder eyn ferndel edder eyn ganß, vnde wan yd juw nicht wol enhant
    - "gheit, so spreke gij vertich edder veftich edder hundert?' Do sprak de fruwe:"
    - "'Here, des wil ik juw berichten: Wan ik dat Pater noster beghynne vnde spreke"
    - "aldus: 'Vader vnse', so neme ik erst de twe wort vnde beghyrme darup to"
    - trachtene, dat de hemelsche god myn vader wesen wil, vnde dat ik sin kint
    - werden mach, ofte ik suluen wil, dat ik sin erfname wesen schal, dat my de
    - hemelsche vader groter leue vnde groter truwe bewiset heuet wan yu vader
    - syme kinde. Dat he dorch mynen willen mensche wart vnde dorch mynen
    - willen so grot armode vnde so grot arbeit wol dre vnde drittich jar hebben
    - wolde. Dat he dorch mynen willen den bitteren dot liden wolde vnde so grote
    - smaheit, also yu eyn mynsche leit vppe desseme ertrike. Wur was yu eyn
    - vader, de dat liden wolde vor sin kint, dat de hemelsche vader vor my let.
    - Wanne ik alle dijt betrachte an myneme herten, so gifft my god bewile so
    - grote ynnicheit vnde soticheit, dat ik ene gantze mysse to bringe ouer deme
    - "enigen worde 'Vader vnse'. Dar na bedenke ik dan, dat dar na volget: 'de dar"
    - bist in deme hemele'. So beghynne ik dat to betrachten de vraude, de dar is
    - in deme hemelrike an der beschowinge des wunnentliken antlates godes vnde
    - an der bekantnisse der hilgen dreuoldicheit, an der kumpanie alle der saligen
    - hilgen. Van der betrachtunge so gift my god bewile so grote innicheit vnde
    - soticheit, dat ik ene lange tijd dar mede to bringe. Dar na so neme ik, dat
      dar
    - "na gheit: 'ghehilget werde dyn name'. Dat betrachte ik auer myt sunderliker"
    - innicheit. Also do ik al de wort, de in dem Pater noster sin; so kan ik vnder
    - eyner mysse kumme eyn halff Pater noster vtbringen; so dunket my des, dat
    - yd my wol to handen ghan heft. Wan ik auer neyne innicheit nehebbe
    - vnde neyne soticheit ne vole, so spreke ik eyn Pater noster vp dat andere vnde
    - pb: 157
    - newet nicht, wat yd ys, dat ik spreke. So spreke ik vnderwilen vnder eyner
    - myssen wol viftich Pater noster ane irmicheit; so dunket my des, dat yd my
    - nicht wol tohanden ghan heit.' Dusse fruwe hadde rechte leue. Also schaltu
    - leren beden myt innicheit. Lat allen, wo cleyne dat din bet sij, des yd yo innich
    - sij; wente beter is eyn Pater noster myt innicheit wan dusent ane innicheit.
  - chapter[n=4_37]:
    - 'Vader leue, ik vrage juw, berichtet my: ys dat Pater noster icht so ghut to'
    - 'latine alse to dude? Kint leue, des wil ik dij berichten: Eyn gud swert dat
      ys'
    - also ghud in eynes kropels hant alse in eynes kempen hant. Auer dat ys eme
    - kempen nutter, de dar mede werken kan, dan eme kropele, de dar nicht mede
    - werken kan. Eyn bok ys so gud in eynes kindes hant, also in eynes mesters hant.
    - Auer de mester kan yd sijk nutter maken dan eyn kint, dat des bokes nicht
    - vorstet. Eyn lecht schynet also clar in eynes blinden hant, also in enes seenden
    - mynschen hant. Auer dat ys deme seenden nutter wan deme blinden. Also
    - ys dat Pater noster to latine also ghut in eynes leygen munde alse eynes papen.
    - Auer eyn pape, de dat vorsteyt, de mach dar mer innicheit to hebben wan eyn
    - leyge, de es nicht vorstet, de nicht ne wet, wat he spreket. Darumme rade ik
    - dij dat, dat du sodanne beth sprekest, dat du vornemest, vppe dat dij dar innicheit
    - affkome an dyner sele. Du schalt ok dat weten, do vnse leue here dat Pater
    - noster lerede, he ne lerede des nicht to latine, alse yd de prestere ouer deme
    - altare singen. He lerdet an der sprake, de man dar sprak in deme lande, dar
      he
    - do was. He was do in deme yodeschen lande. Darumme so lerde he dat in der
    - yodeschen tunghen. Hedde he to dudesschem lande wesen, he heddet dudesch
    - geleret. Hedde he to Ruslande gewesen, he heddet ruschen geleret. He heddet
    - yo also geleret, dat yd de lude hedden vorstan. Darumme schaltu dat spreken,
    - also du yd aller best machst vorstan; dat ys myn rad. Nochtan so en straffe
      ik
    - des nicht, ofte du dat Pater noster to latine sprekest. Beyde ys ghud; welk
      dij
    - best behaget, dat sprek in godes namen.
  - chapter[n=4_38]:
    - 'Vader leue, berichte my, des ik dij vrage: Na dem male, dat god dat Parer'
    - noster heft geleret, wat scholen de anderen bedeken? Ys des dar nicht genoch
      an,
    - 'dat eyn mynsche dat Pater noster sprekt? Kint leue, darup wil ik dij antworden:'
    - Wan du kumst to deme dissche, hefstu win vnde brot, du en steruest nicht
    - hunger. Dij en nugede dar nicht an, du wult hebben vissche. Wan dij des
    - pb: 158
    - vordruth, so wultu hebben braden. Wan dij des vordrut, so wultu hebben
    - honre, so wultu hebben galreyden, so wultu hebben molken spise. Jo de spise
    - betere ys, yo dij leuer ys. Groten vlit lechstu an de spise dynes lichammes.
    - Noch grotteren flit schaltu leggen an de spise dyner sele. De spise, dede sele
    - lauet, dat ys dat innige beth. Dat schal sin mannigerhande also din degelikes
    - spise. Wan men de spise maket heft wol na dyme smake, wu du se aller
    - best bedenken machst, so en noget dij dar nicht an, dat men dij den munt
    - vullet vnde den buk. Men schal dij ok de ogen vullen myt gheler varwe.
    - Men schal de spise wol ghele maken myt safferane. Kint leue, also schaltu ock
    - don in dyme gebede. Du schalt spreken dat Pater noster. Dar ne schaltu dijk
    - nicht an laten genogen. Du schalt ok spreken andere gude bedeken; so dat
    - Aue Maria, so den Creden, so de seuen salmen vnde de Letanien, so den salter
    - vnde dat bok van der bort vnses heren, so van der martere, so van deme hilgen
    - cruce, so van den hilgen viff wunden, so van alle den stucken, de vnse leue
    - here dorch dynen willen heft ghedan vnde geleden, so van vnser leuen fruwen
    - vnde van dyneme hilgen engele, so van dyneme apostele, so vor alle de yenne,
    - der du genoten heffst, so vor alle kerstene sele.
  - chapter[n=4_39]:
    - 'Kynt leue, ik wil dij leren viff bedeken: Dat erste schaltu spreken vnseme
      leuen'
    - heren, dyneme hemelschen vader, dat ander vnser leuen fruwen, dyner hemelschen
    - moder, dat dridde dyneme engele, deme du beuolen bist, vnde alle den
    - hilgen engelen, dat verde dyneme apostele vnde allen apostelen vnde alle godes
    - hilgen, dat vifte allen kerstenen selen.
    - O benedide here Ihesu Crist, benediet sistu in dyner ewigen gotheit,
    - 'Benediet sistu in dyner vnbegripliken driuoldicheit:'
    - Benediet sistu, here vader, vmme dyne alweldicheit,
    - Benediet sistu, here sone, vmme dyne gotliken wisheit,
    - Benediet sistu, here hilge geyst, vmme dyne milde barmherticheit,
    - Benediet sistu, otmodige god, vmme dyne hilgen mynscheit.
    - Benediet sij, leue here, din grote armode vnde dyn arbeit.
    - Benediet sij, leue here, dyn grote leue vnde din duldicheit.
    - Benediet sij, here, din hilge licham vnde dyn dure blot,
    - Benediet sij, leue here, din hilge cruce vnde dyn bittere dot.
    - Benediet sij, leue here, dyn dorne krone vnde dyn hilge sper,
    - Benediet sij, leue here, dyner benediden moder herteser.
    - Benediet sin, leue here, dyne hilgen negele vnde dyn gallen drank,
    - pb: 159
    - Benediet sistu, leue here, vmme dine vorrettenisse vnde vmme dynen anevangk.
    - Benediet sistu, leue here, vmme dyne bitteren geislunge,
    - Benediet sistu, leue here, vmme alle dyne smeliken bespottunge.
    - Benediet sin, leue here, de bende, dar du mede wordest gebunden,
    - Benediet sin, leue here, dyne hilgen viff wunden.
    - Benediet sij, leue here, din jungeste richte vnde dyn rechticheit,
    - Benediet sij, leue here, din ouerulodige barmherticheit.
    - O benedide leue here, richte my nicht na dyner rechticheit,
    - Sunder na dyner groten barmherticheit.
    - Irbarme dijk ouer my, benedide leue here, in myner lesten nod,
    - Vnde beware my, barmhertige leue here, vor den ewigen dot.
    - O benedide Maria, moder aller barmherticheyt,
    - Benedide tempel der hilgen driuoldicheit,
    - Du bist de benedide godes moder, de vore bewiset was
    - Van dem hilgen geiste dorch den propheten Isayas
    - An eyner wunnichliken bloyenden sommerloden,
    - De van der wortelen Hern Yesse ys vt gesproten.
    - Benediet sistu, bloyende rose der rechten duldicheit,
    - Benediet sistu, lylien blome der kuschliken rtynicheit.
    - Benediet sistu, eddele worte garde aller soticheit,
    - Benediet sistu, tordelduue der waren otmodicheit.
    - Benediet sij din vader, dyn moder vnde dyn hilge bort,
    - Benediet sin al dine werk, dyne danken vnde dyne wort.
    - Benediet sij din hilge sele vnde dyn hilge licham,
    - Benediet sij din eddele vrucht, de vns van dij to troste quam.
    - Benediet sij dyn hilge herte vnde dyne hilgen bruste,
    - Benediet sij din hilge munt, de en so dicke kuste.
    - Benediet syn dyne hilgen hende, de en handelden vnde boreden,
    - Benediet syn dyne hilgen oren, de sine benediden wort horden.
    - Bentdiet sin dine hilgen ogen, de en so vroliken hebben beschowet,
    - Benediet sij din hilge schoet, dar he so dicke heft ynne rowet.
    - O benedide Maria, help vns, dat wij en alle moten schouwen
    - Vnde dat wij ewichliken myt eme moten rouwen,
    - Vnde kome vns allen to troste in vnser lesten nod
    - Vnde beware vns, leue fruwe, vor den ewigen dot.
    - O hilge engel, de dar bist eyn hoder myn,
    - Vnde alle de hilgen engele, de myt gode sin,
    - Ik segge juw allen loff vnde ere,
    - pb: 160
    - Gelouet vnde bentdiet sint gij nu vnde yummer mere.
    - Benediet sint gij hilgen kore all negene,
    - Latet my armen sundigen mynschen nicht vnderweghene.
    - Benediet sint gij in dem ersten kore der hilgen engele,
    - Dar to in dem anderen kore der hilgen archangele.
    - Benediet sint gij in deme dridden kore, gij hilgen virtutes,
    - Darto in dem verden kore, gij hilgen potestates.
    - Benediet sint gij in dem viften kore, gij hilgen principatus,
    - Darto in deme sesten kore, gij hilgen dominaciones.
    - Benediet sint gij in deme seueden kore, gij hilgen throni,
    - Darto in deme achteden kore van chernbin all dar bij.
    - Benediet sint gij in dem negeden kore van seraphin,
    - Darto de hilge engel, dem ik beuolen byn.
    - Benediget sin gij hilgen engele alle,
    - 'Gij singen vor godes trone myt wunnichlikem schalle:'
    - Sanctus, sanctus, sanctus dominus deus Sabaoth
    - Hillich, hillich, hillich sistu here, alweldige god!
    - O ghij benediden hilgen engele alle bewaret my
    - Vor sunden vnde vor al, dat my schedelyk sij,
    - Vnde komet my tho troste in myner lesten nod
    - Vnde bewaret my vor den ewigen dot.
    - O hilge Sunte Peter vnde Pauwel, hilgen apostele myn,
    - Vnde alle gij hilgen apostele, de myt gode sin,
    - Juw schal bilken benediden alle herte vnde alle munt,
    - Wente gij sint godes vt yrkorene frunt.
    - Gij sin predekere der rechten warheit,
    - Gij sint lerere der rechten wisheit,
    - Gij sint fursten der hilgen cristenheit,
    - Gij sint richtere der iungesten richticheit,
    - Gij sint leydesternen der ewigen salicheit,
    - Gij sind beschouwere der hilgen dreuoldicheit,
    - Gij sint spegele aller hillicheyt,
    - Gij sint bilde aller dogetsamicheit,
    - Gij sint slutere des ewigen hemelrikes,
    - Gij sint luchtere des dusteren ertrikes ,
    - O benediden apostele, ik segge yuw allen loff vnde ere,
    - Benediet sint gij alle nu vnde yummer mere.
    - pb: 161
    - Benediet sint gij hilgen patriarchen myt Sunte Johannes Baptisten,
    - Benediet sint gij hilgen propheten mit Sunte Johanes Ewangelisten.
    - Benediet sint gij hilgen kindere vnde al gij mertelere,
    - Benediget sind gij hilgen bichteghere vnde alle lerere.
    - Benediet sin gij hilgen juncfruwen reyne,
    - Benediet sind gij leuen hilgen algemeyne.
    - Komet mi alle to troste in myner lesten nod
    - Vnde bewaret my vor den ewigen dot.
    - O benedide god, eyn orsprungk aller salicheit,
    - Eyn born aller gnade vnde aller mildicheit,
    - Irbarme dijk ouer alle de leffhouede myn
    - Vnde ouer alle de sele, de in deme vegevure sin.
    - Metege ouer se dyne swaren hant vnde dyne rode,
    - Wente du se geloset heffst myt dyme duren blode.
    - Here hemelsche vader, dorch dyne gotliken alweldicheit
    - Roke se to bringen to der ewigen salicheit.
    - Here Ihesu Christe, godes sone, dorch dynen bitteren dot
    - Irbarme dijk ouer ere bitteren grote nod.
    - Here hillige gheyst dorch dyne groten ghude
    - Irbarme dijk ouer ere grote armode,
    - Wente se sijk suluen nicht en mogen to hulpe komen
    - Noch myt neynen dingen sijk suluen vromen;
    - Wente se nu komen sin to sulken achten,
    - Dat se ander lude gnade moten wachten.
    - 'Eyn yowelijk sele ropet: irbarmet yuw ouer my,'
    - We nu myn trowe frunt sij!
    - O benedide god, du werest yu werlde de truweste frunt,
    - Du wordest dorch der sele willen in den dot gewunt.
    - Wes nu ir truwe frunt in so groter not
    - Vnde kum en to troste dorch dynen bitteren dot
    - Vnde beware vns allen dorch dynen hilgen namen
    - Vor der ewigen pyne in secula secolorum. Amen.
    - Kint leue, wan du geist ouer den kerkhoff, so schaltu yo denken der selen
    - vnde spreken dyn bedeken der selen vnde aller kerstenen selen.
  - chapter[n=4_40]:
    - pb: 162
    - Dat was en scolere, de plach des, suan so he gink ouer den kerchof, so sprak
    - he io sin bedeken den selen to troste. Dat scach dar na, dat de scolere starf.
    - 'Do men den grof vnde de prester sprak: Requiescat in pace, do repen alle de'
    - 'sele, de in deme kerchoue weren: Amen.'
    - part: 5
    - pb: 163
    - Vader leue, ik bidde yuw dorch vnsen heren god, leret my, welk ys dat vefte
    - bod. Kint leue, dat wil ik gerne leren dij, vppe dat du gode biddest vor my.
    - 'Dat vefte bod ys also: Mensche, du ne schalt nicht morden myt dyner hant,'
    - noch myt dyner vulbort, noch myt dyneme rade, noch myt dyme danken,
    - noch myt dyner tungen, noch myt dyner vorsumicheit.
    - Kynt leue, du schalt nicht morden myt der hant, also Kayn dede. De was de
    - erste, de yu mord begengk, dar wij van lesen an der hilgen scrift. Darumme
    - wart he vorvloket, vnde he nam synes leuendes eynen bosen ende. Dar van wil
    - 'ik dij eyn cleyn seggen:'
  - chapter[n=5_1]:
    - Do Adam vte deme paradise wart geworpen, dar na ouer vefteyn yar wart
    - Kayn geboren. Vor Kayne hadde he vele kindere, der namen nicht bescreuen
    - sind. Do Kayn vefteyn yar olt was, do wart Abd geboren. Do Abd to synen
    - jaren quam, do wart he eyn herde, also dat sin neringhe lach an schapen.
    - Kayn de was eyn ackerman. Dat geschach to eyner tijd, dat se beide scholden
    - offeren vnsem heren gode malk eyn offer. Do offerde Kayn eyne snode gharue,
    - de totreden was bij deme weghe. Abel offerde dat beste lam, dat he hadde
    - mangk alle synen schapen. Dar quam dat vur van deme hemelrike vppe Abels
    - offer vnde nicht vppe Kayns. Dar bij bewisede god, dat eme Abels offer anneme
    - was vnde nicht Kayns. Darumme beghan Kayn synen broder to hatene. Eynes
    - "dages sprak Kayn tho Abele: 'Gha wij hen vppe den acker.' Do se quemen"
    - vppe den acker, do mordede Kayn synen broder Abel. Do quam vnse here
    - "god to Kayn vnde sprak: 'War ys din broder Abel?' Kayn antworde vnde sprak:"
    - "'Here, des en wet ik nicht. Byn ik syn hoder, dat ik en bewaren schal?' Do"
    - "sprak vnse here: 'Su, de stemme des blodes dynes broder ropet to my van dem"
    - ertrike. Darumme schaltu vorvloket sin vppe dusser erden. Wan du dat ertrike
    - arbeydest, dat neschal dij neyne frucht bringen. Du schalt werden eyn bister
    - mynsche vnde voruloket vppe desseme ertrike.' Also wart Kayn voruloket
    - vmme den mord, den he hadde beghan. Dar na ouer lange tijde do was eyn
    - man, de hette Larnech, de plach vele to yagen dat wilt in deme wolde. Do
    - pb: 164
    - Lamech was blint worden van oldere, nochtan so wolde he yo yaghen vnde
    - hadde eynen knecht, de en ledde. Eynes dages quam he in eynen dicken busch
    - vnde sochte eyn wilt, dat he scheten mochte. Do was Kayn in deme busche.
    - do mende Lamech, dat it eyn wilt deyr were vnde toch synen bogen vnde
    - schot Kayn dorch sin herte. Also nam Kayn synen ende. -- Kint leue, dijt schal
    - dij eyn lere wesen. Du neschalt neynen mynschen morden myt dyner hant.
    - Kynt leue, du neschalt nicht laten morden, also konningk Pharo dede; dat nam
    - 'eme eynen bosen ende. Dar van wil ik dij war seggen:'
  - chapter[n=5_2]:
    - God hadde vt alle der werlt vtekoren, dat hette dat israhelische volk.
    - Dat weren de yoden, vnde de weren in deme lande to Egipten vnder konninge
    - Pharo. Dat volk okede so sere, dat he so vele wart, dat konningk Pharo angest
    - hadde, dat se weldiger worden dan sin volk. Do dachte he eynen rad wo he
    - se mochte vordelgen vnde krenken, dat se nicht so sere wossen. Do leit he vor
    - sijk halen twey fruwe, de en hette Sephora, de andere Phua, de weren meisterynnen
    - ouer al de bademoderschen, de da weren. Do sprak konningk Pharo
    - "to en: 'Wan de yodeschen fruwen myt eyner bort sin, yset eyn mannes name,"
    - so schole gij yd doden vnde scholen spreken, dat se dot boren sin. Yset auer
    - eyn fruwes name, so latet yd leuen.' Desse fruwen de vruchteden gode vnde
    - ne deden des nicht, dat en de konningk beuolen hadde, vnde leyten de kindere
    - leuen. Do de konningk dat vernam, do leit he de fruwen vor sijk halen vnde
    - vragede, war vmme dat se sin bod nicht enhelden, dat se de kinder nicht en
    - "morden. Do bedachte se eyn logene vnde spreken: 'Here, de yodeschen"
    - fruwen en sint nicht alse andere fruwen. Er wij to en komen, so hebben
    - se ere bort to der werlde bracht.' Do bot konningk Pharo openbar ouer al dat
    - lant, dat al de mannes namen, de geboren worden van yodesche fruwen, de
    - scholdeme werpen in dat water. Do wart da mannich dusent in dat water
    - 'geworpen. Dat dede konningk Pharo darumme: Dar was gewicket, dat eyn'
    - mannes name scholde geboren werden van deme yodeschen volke, de scholde
    - de yoden alle vte deme lande leiden. Do was dar eyn ghut man, de hette
    - Amram, de hadde eyne husfruwen, de hette Iothabeth. De loueden vnder sijk,
    - dat se neyne kindere mer telen wolden. Se wolden leuer de kindere enberen,
    - wan dat se se drenken scholden. Do sprak god to deme manne in deme slape,
    - dat he neyn vare hebben scholde, wente dat kint, dar de konningk angest
    - vore hedde, dat scholde van en geboren werden. Also vntfengk de fruwe vnde
    - brachte eynen sone to der werlde; dat was Moyses. Dat kint was sere schone.
    - Dat hudde de moder tre mant. Dar na quamet vt. Do nam se dat kint vnde
    - legede dat in eyn scryn, dat was myt pecke unde myt kene so gemaket, dat dar
    - pb: 165
    - neyn water in ne mochte. Dat scryn satte se in dat water vnde leit dat vleten.
    - Do hadde se ene dochter, de hette Maria. De volgede na bij strande langhes
    - vnde wolde seen, war dat kint hene queme. Dat scryn flot to de borch, dar
    - konningk Pharo vppe wonede. Do quam des konninges dochter Ver Termet
    - van der borch ghan myt eren megeden vnde gingk bij dat water dorch lust
    - willen. Do sach dat scryn vleten vnde leytet sijk halen vnde dede yd vp vnde
    - "vant darynne liggen eyn sere schone kint. Do sprak se: 'Werliken, dijt ys der"
    - yodeschen kindere eyn, de men vordrenken schal. Eya wo hefte leff heft
    - yd sin moder gehat, dat se eme so suuerlijkeyn scryn gemakte heft. Dijt kint
    - heft mij god gegeuen vor myn kint; dat wil ik hebben.' Do quemen dar
    - heydensche fruwen, de boden deme kinde ere bruste. De ne wolde yd nicht
    - "sugen. Do quam des kindes suster maria toghan vnde sprak: 'Dijt is eyn"
    - yodesch kint; darumme newil yd neyne heidensche fruwen sugen. Wultu, dat
    - ik dij hale eyn yodessche fruwen, offte yd bij wane de leuer suget?' Des
    - konninges dochter sprak, dat were er leff. Do leip se hen vnde halede des
    - kindes moder vnde nesegede des nicht, dat se sin moder were. Do se deme kinde
    - "de bruste bot, do soch yd. Do sprak Vertermut: 'Nym dijt kinde vnde soget,\
      \ ik"
    - wil dij lonen.' Er wart vil leue. Se nam dat kint vnde droget to huß.
    - Dar na, do dat kint gwenet was, do bracht se dat kint to houe vnde nam ere
    - lon vnde gengk to huß. Dat kint wart gedan eyner ammen, dat yd bewaren
    - scholde. Dat kint hadde so schone antlat, dat neymant so tornich en was vnde
    - so affgunstich, wan he dat kint sach, he ne wart gudes modes. Wan de
    - amme dat kint droch dorch de stad, so vortegen de lude alles, des se vnderhanden
    - hadden, vnde lepen vnde segen dat kint to wunder an. Eynes daghes
    - nam Vertermut dat kint vnde brachte yd ereme vadere, konninge Pharone.
    - De koninge begahn myt deme kinde to spelene vnde nam de krone van syneme
    - houede vnde satte de deme kint vppe sin houet. In der krone was eyn bilde,
    - dat was sin affgod. Do nam dat kint de krone vnde warp se tegen de erden,
    - dat se bark. Do sat dar bij deme konninge eyn heydens, de prester, de stunt
      vp
    - vnde reip:' Dijt ys dat kint, dat wij vruchten, dat wij doden scholden.' Do
    - wolde he dat kint nemen vnde doden dat. Do sprak de konningk vnde eyn
    - ander wijs man, he nescholde des kindes nicht doden, wente dat kint hedde
    - de kronen vorworpen van dorheit weghene. Dat scholde men dar bij
    - 'prouen: Men scholde deme kinde vore setten eyn vat myt heten kolen'
    - vnde scholde yd heyten eten. Weeret also dorde, dat yd to den kolen tastede,
    - so were dat eyn wijs teken, dat yd de kronen vorworpen hedde van dorheyt.
    - pb: 166
    - So ne scholdemen eme nicht schaden an syneme line. Weret auer also, dat
    - yd de kolen nicht anstastede, so scholdemen yd doden. Do de kole eme
    - worden vore gesat, do nam yd eyne heyte kole vnde warp se in den munt.
    - Dar vorbrande Moyses syne tungen, dat he alle sine leuedage wlispede. Also
    - behelt he sin leuent. Moyses wos sere vnde wart schone vnde stark vnde wijs.
    - Dat geschach to eyner tijd, dat in dat lant to Egipten quam eyn grot her van
    - morluden vnde hereden dat lant vnde nemen eynen groten roff vnde dreuen
    - vte deme lande. Do sammenden sijk de van Egipten vnde wolden na yaghen
    - vnde nemen erst raed myt ereme affgode vnde myt eren wickeren, wo se don
    - 'scholden. Do wart en also geantwordet: Wolden se na yaghen, so scholden se'
    - "hebben eynen hergreuen, de eyn yode were. Do spreken se: 'So moge wij"
    - nemen Moyses to eyme hergreuen, de ys doch eyn yode vnde ys eyn wijs
    - man vnde eyn vrom man.' Do gengen se to konningk Pharonis dochter vnde
    - beden se, dat Moyses moste ere hergreue wesen in der reyse. Dar wolde se
    - des kume stade geuen, do gaff se em to lest des stade. Do vragede Moyses, wor
    - de viende weren. Do weren se lange en wech getrecket. Do was dar eyn wostenie,
    - dar weren so vele snaken ynne, dat dar nement dore mochte wanderen.
    - Do leyt Moyses vele wagene to maken myt vele koruen, de leyt he setten al
    - vul edeberen vnde leit de voren in de wostenie, dar dat her liggen scholde,
      vnde
    - voryagede alle de snaken myt den edeberen vnde brochte also dat her dorch
    - de wostenie vnde quam er in der viende lant dan der viende her vnde stridde
    - myt en vnde wan den seghe vnde al den roff wedder vnde legede sijk vor de
    - stad to Saba, dar de konning ynne wonede. Do he lange vor der stad gelegen
    - hadde, do stunt des konninges dochter vppe der muren, de hette Ver Thornus,
    - vnde sach Moyses ryden vmme de stad vnde sach, dat he eyn sere schone man
    - "was, vnde wan ene leff. Dar gengk se to ereme vadere vnde sprak also: 'Vader,"
    - here, wij sint hir beleget in der stad, vnde de kost ys hir dure; wij ne mogen
    - vns nicht lange aldus vntholden. Isset also, dat yd yuw behaget, wij willen
      ene
    - sone aneghan myt deme hergreuen Moyses. Ghiff my eme to wiue vnde gijff
    - eme desse stad darto.' De rad behagede deme konninge wol. Dar gaff
    - he Moyses de dochter, vnde Moyses leit sin her wedder tohuß teyn vnde bleff
    - dar myt der fruwen. Do he lange hadde gewesen myt den morluden, do
    - vordrotes eme darumme, dat se heyden weren, vnde hedde gerne wedder to
    - lande toghen. Vnde de fruwe en wolde ene nicht laten theen vnde leit ene
    - bewaren. Do makede Moyses twe hant vingeren, de weren al enes gestalt vnde
    - hadden doch twierhande kraft. In deme enen vingerne was eyn steyn, de hadde
    - pb: 167
    - de kraft, we dat vingeren in der hant hadde, de wart so vorgeten, dat he alle
    - des vorghat, dat he vnderhanden hadde, vnde newiste nicht, wur he mede
    - vmme ghingk. In dem anderen vingerne was eyn steyn, de hadde de kraft, dat
    - he eynem mynschen ene gude dechtnisse gaf. Dat vingeren behelt he suluen,
    - vnde dat andere gaff he der fruwen. Do se dat vingeren an de hand stack, do
    - vorgat se alder leue, de se to Moyses hadde, vnde leit en varen, wur he varen
    - wolde. Also quam Moyses vte deme lande vnde quam wedder in dat lant to
    - Egipten vnde wonede dar mang synen frunden. Dat geschach eynes dages, dat
    - eyn heyden sloch eynen yoden. Dat sach Moyses vnde leip to vnde halp deme
    - yoden vnde sloch den heyden dot vnde behudde en vnder dat sant vnde meynede,
    - dat yd neyment en wiste. Des anderen dages do sach Moyses twe ioden to
    - "samne kyuen. Do straffede he den, de dar vnrecht hadde. Do sprak he: 'We"
    - heft dij to richtere sat ouer vns? Wultu ock my morden, also du gisteren den
    - heyden dodest?' Also brak dat vt, dat Moyses den man gemordet hadde. Do
    - leit konningk Pharo Moysen soken. Moyses wart vorvluchtich vnde leip
    - vte deme lande vnde quam in eyn ander lant to eyme rijken manne, de hette
    - Iethro. De gaff eme syne dochter, de hette Sephora. De man beuol eme syne
    - schap to bewarene. Eynes dages, do Moyses de schap hodde in der wostenie
    - do sach he eynen busch al vul vures, de brande bynnen, nochtan so bleff de
    - busch butene al vnvorbrant vnde allike grone vnde allike ghanß. Do sprak
    - "Moyses: 'Tware, dar wil ik ghan vnde wil seen, wat wunders in dem bussche"
    - sij.' Do he dar quam, do vant he vnsen leuen heren in dem bussche. De sprak
    - "eme to vnde hette ene wedder ghan in dat lant to Egipten vnde sprak: 'Du"
    - schalt seggen konninge Pharone, dat he myn volk, de yoden, late varen vte
    - syneme lande, vnde du schalt my dat volk here bringen vp dessen berch.'
    - Moyses nam orloff van syneme heren vnde quam to koninge Phorone vnde
    - segede eme desse mere. Do segede he, he ne wiste van dem gode nicht, he ne
    - wolde dat volk nicht laten varen vnde wart deme volke do noch swarer, dan
    - he vore hadde gewesen. Do sande god deme lande to Egipten teyn sware
    - 'plage to. De wil ik myt korten reden besluten:'
    - De erste plage was, dat al dat water, dat dar was in deme lande to Egipten,
      dat
    - wart gewandelet in blot, dat des de heydene nicht drinken mochten, auer de
    - yoden machtent wol drinken. Do segede konningk Pharo to Moyse, dat
    - he gode bede, dat de plage vorginge, he wolde dat volk varen laten. Moyses
    - de bad vnsen heren, de plage vorgengk. Do de plaghe vorghan was, do ne
    - wolde de konningk Pharo des volkes nicht laten varen. Do sande en god de
    - pb: 168
    - anderen plaghe to. Dat weren vorsche -- dat heten ock poggen -- der quam so
    - vele vte deme watere krupen, dat al dat lant vul wart vnde al de huß, vnde
    - stegen to den luden vppe de bedde vnde vp de dissche vnde in de gropen. Der
    - wos so vele, dat se nemant kunde vordelgen. Do lauede echter Pharo, dat
    - he dat volk wolde laten varen. Moyses bat auer vnsen heren, de plage vorgingk.
    - Do ne wolde auer Pharo des volkes nicht laten varen. Do sande god de dridden
    - plage. Dat weren muggen, de ouer kleynen muggen, de den luden plegen in
    - de ogen to vlegen. Der wart so vele, dat al de lucht vul was vnde al de huß,
    - dat eyn mynsche nicht en kunde den munt vpdon noch de ogen, se en vlogen
    - em dar in. Do louede echter Pharo, Moyses bat, de plage vorghingk. Do newolde
    - he auer dat volk nicht laten varen. Do sande vnse here god de verden plage.
    - Dat weren hundes vlegen, de vorvulleden alle dat lant. Do louede echter
    - Pharo, Moyses bat, dat de plage vorgingk. Done wolde he auer dat volk nicht
    - laten varen. Do sande god de veften plage, den koghen, ouer al dat lant, dat
    - al dat vey starff, dat in deme lande was. Do louede auer Pharo vnde enheldes
    - nicht. Do sande gode de sessten plage, dat al dat volk wart vul sweren vnde
    - bladderen ouer al ere liff. Do louede auer Pharo vnde enheldes nicht. Do sande
    - god de seueden plage. Dat was haghel, de sloch al dat korn vnde alle de vrucht,
    - de in deme lande wassen was. Do lauede echter Pharo vnde en helt des nicht.
    - Do sande god de achteden plage. Dat weren de groten sprinken, de in deme
    - grase plegen to springene, de hebben achter lange beyn. Der quam so vele, dat
    - se al dat vp eten, dat na deme haghele was wedder vp gewassen. Do louede
    - auer Pharo vnde ne helt des nicht. Do sande god de negeden plage. Dat was
    - dusternisse. Wor de yoden woneden, dar was yd lecht, wur de heydenen woneden,
    - dar was yd duster, vnde er gingk vele in sode vnde in de watere vnde
    - vordrunken, darumme dat se nicht seen kunden. Do louede echter Pharo vnde
    - "en helt des nicht. Do sprak god to Moyses: 'Noch wil ik en ropen myt eyner"
    - plage, so schal he dat volk laten varen. Ik wil dat slan al, dat erst geboren
      ys,
    - "ouer al dat lant to Egipten.' Do beschede god Moyses eynen dach vnde sprak:"
    - "'In deme dage des auendes so schal eyn yowelijk huß mang den yoden eyn"
    - pasche lam eten. De schole gij braden vnde scholen dat eten al stande, gij
    - scholen ok vp gescort sin vnde malk schal eynen staff in syner hant hebben
    - vnde scholen berede sin to deme wege.' Do de dach quam, do deden se also.
    - An der mydder nacht starff al, dat erst geboren was, ouer al dat lant, beyde
    - mynsche vnde queck. Do ne was dar nergen neyn huß, dar lege yo eyn mynsche
    - dod, ouer al dat lant, vnde eyn yowelk huß bescriede yo synen doden. Dar
    - wart so grot scrient vnde vlen ouer al dat lant, dat se alle menden, dat
    - pb: 169
    - dat lant vorghan scholde. Vnder des weren de yoden rede vnde toghen vte
    - deme lande. Dar weren de heydene so beworen myt eren doden, dat dar
    - neymant na en yagede. Se togen hen. Godes engel Sunte Mychael de was er
    - leides man. Des dages was he bouen en myt eynem wolken vnde beschermede se
    - vor der sunnen, des nachtes was he bouen en mit eynem vure vnde luchtede
    - en, dat se sijk wol beseen mochten, wur se hen toghen. Do quemen se to deme
    - roden mere, dar legherden se sijk. Do yagede de konningk Pharo na myt
    - eyneme groten here. He hadde seeß hundert stridwagene vul wapender lude
    - vnde veftich dusent rydenes volkes vnde twehundert dusent votgengere. Do
    - opende god dat rode mer, dar togen se dore droghes votes. Vnde koningk
    - Pharo toch na in dat mer, vnde dat mer sloth to vnde vordrenkede konninge
    - Pharo myt alle syme volke. Also nam konningk Pharo synen ende, de mannighem
    - mynschen syn leuent hadde laten benemen; de wart gesenket in dat rode
    - mer. Also scholen alle de yenne, de ereme euenen kersten ere leuent benemen
    - de werden gesenket in de grundelosen helle.
    - Kynt leue, du ne schalt nicht morden myt orloghe. Du ne schalt neyn orloghe
    - maken, dar mort van komen mach, also koningk Cirus dede. Dar van wil
    - 'ik dij wot seggen:'
  - chapter[n=5_3]:
    - Dat was eyn konningk, de hette Astriages, de hadde eyne dochter. De konningk
    - sach eynen drom. Eme duchte, wu vt syner dochter lychamme were wassen
    - eyn schone winrauen, de was so bret vnde so grot, dat he alle sin konningkrijke
    - hadde begrepen. Do he vntwakede, do leit he alle de mestere to samne
    - komen, de in syneme lande weren, vnde vragede, wat de drom mochte beduden.
    - Do spreken se, dat van syner dochter scholde eyn kint geboren werden,
    - dat scholde eyn here werden ouer al sin koningkrijke vnde scholde ene vte
    - syneme rijke vordriuen. Do hadde he angest dar vore vnde ne dorste syne
    - dochter neyneme konninge gheuen vnde gaff se eme armen ryddere vnde
    - dachte also, dat eynes rydders kint nummer kouele so weldich werden, dat yd
    - ene kouele vte syneme rijke driuen. Dat geschach dar na, dat de sulue juncfruwe
    - eynen sone to der werlde brachte. Do hadde der fruwen vader nochtan angest
    - vor deme kinde vnde letet nemen vnde beuolet eme ryddere, dat he yd doden
    - scholde. De ridder entemede des nicht to dodene vnde dede yd syneme herde,
    - dat he yd droge in den wilden wolt vnde nedder legede vppe de erden, dat
    - yd hunger storue. De herde droch dat kint in den wolt vnde legedet dar vnder
    - pb: 170
    - eynen bom vnde gengk wedder to huß. Do quam eyn hunde moder to deme
    - kinde vnde sogede dat vnde beschermede dat vor den vogelen vnde vor
    - anderen deren. Do de herde to huß quam, do hadde sin fruwe eyn junck kint.
    - Do vragede se deme manne, wur he so lange gewesen hedde. Do ne dorste he
    - des nicht openbaren. Do wolde se yd yo weten. To lesten do segede he yd ere
    - "vnde sprak: 'Myn here dede my eyn sere schone kint, dat droch yk in den wolt;"
    - "dat schal dar hunger steruen.' Do sprak de fruwe: ' Do dat dorch god vnde"
    - halet my hemeliken dat schone kint vnde nemet myn kint, dat enheft doch
    - neynen deghe, vnde dreget dat dar wedder.' De herde de dede also. He
    - nam sin kint vnde droghet in jennen wolt, dar yenne ander kint lach. Do he
    - dar quam, do vant he de hunde moder ouer deme kinde stane vnde sogede
    - dat kint. Do nam he dat kint vnde legede sin dar wedder. Do he dat kint to
    - huß brachte, do gaff he eme eynen namen vnde hetet Spartacus. Dat sprekt
    - 'also vele alse: eyn hunt. Dat kint wos sere vnde wart schone vnde vrome,'
    - stark vnde vreslijk vnde sloch alder lude kindere dar nedder vnde nam en allet
    - dat se hadden. So quemen de kindere wenende to huß vnde clageden alle ouer
    - Spartacus. Des dede he vele, vnde wat dar gedan wart, dat hadde yo Spartacus
    - gedan, vnde alle de lude clageden ouer Spartacus. Wan en de herde schalt, de
    - sin vader heit, dat enhalp nicht. He segede, he were eyn konningk, he wolde
    - se slan vnde nemen en, wat se hedden. To lest quam de dage vor den konningk.
    - De konningk leit Spartacus vor sijk halen vnde vragede ene, wurumme dat
    - "he der lude kindere sloghe. He antworde konliken vnde sprak: 'Here, ik wil\
      \ se"
    - slan, dar ik se snuuen hore vnde newil des nemende an seen. Ik byn ere konningk,
    - vnde allet, dat se hebben, dat ys myn, dat wil ik en nemen.' Do dijt de konningk
    - horde, do sach he en an vnde wunderde sere, wat mynschen dat yd mochte
    - wesen. To lesten duchte deme konninge an syneme antlate, dat he syneme
    - slechte wat lijk were, vnde leit den herde halen, de sin vader hette, vnde narn
    - ene hemeliken Vt vnde vragede ene, wu yd vmme den knecht were; he ne
    - moste yo sin rechte sone nicht wesen. Do wart yenne arme man vorueret vnde
    - bekande der warheit vnde segede eme alle dingk. Do prouede de konningk
    - wol, dat Spartacus syner dochter sone was, vnde vorbot deme herde, dat he
    - dat nemende seggen scholde, vnde scholde to huß theen vnde Spartacus dar
    - laten. Dat geschach. De herde toch to huß, vnde Spartacus bleff bij derne
    - konninge. Do dachte de konningk des dromes, de eme also bedudet was, dat
    - van syner dochter eyn kint scholde geboren werden, dat kint scholde eyn
    - konningk werden vnde dat nu alrede were war worden, in deme dat Spartacus
    - were der kindere konningk worden, vnde netruwede des nidht, dat he noch
    - pb: 171
    - mochte eyn recht konningk werden. Darumme so leit he en leuen. Dar na so
    - leit de konningk den rydder vor sijk halen, deme he dat kint hadde beuolen
    - to doden, vnde beuol eme Spartacus, dat he en bij sijk holden scholde, dat he
    - myt eme rede. Dar na nam de konningk des rydders kint vnde leit dat hemeliken
    - doden vnde leit dat koken vnde ghauet deme ryddere eten, dat he des nicht
    - "en wiste. Dar na segede he tho deme riddere: 'Westu icht, wur van du gegeten"
    - heuest? Du heuest gegeten van dyneme egenen kinde.' Des wart de ridder sere
    - "bedrouet vnde vragede, wor mede he des vordenet hedde. Do sprak de koningk:\
      \ '"
    - Du denkest des wol, dat ik dij beuol eyn kind, dat scholdestu doden. Des en
    - dedestu nicht. Dat ys de sulne Spartacus, de bij dij is.' De rydder nam sijk
      dijt
    - sere na vnde clagede yd all synen frunden vnde allen landes heren. Se spreken
    - alle, de konningk hedde vnbilliken gedan. Dar sammede de rydder alle syne
    - frunt vnde all, de he hebben mochte, vnde wisede en den jungelingk Spartacus
    - vnde segede, he were eyn recht erfname des konningkrijkes, vnde reyd
    - en, dat se en to konninge maken scholden. Dat deden se. Se makeden Spartacus
    - to konninge vnde geuen eme eynen anderen namen vnde heten ene konningk
    - Cyrus. Do samende konningk Astrages sin her vnde koningk Cyrus syn her
    - vnde quemen tho samne to stride. Do wan konningk Cirus den strid vnde wart
    - eyn weldich konningk ouer al dat lant. De sulue konningk Cirus wart dar na
    - so bose, dat en neymant kunde vmme orlogen, vnde mordede vnde sloch allet,
    - dat em vore quam, vnde ghot vele blodes. To lesten vengk ene eyn konninginne,
    - de heit Thamari, vnde hev eme dat houet aff vnde warp dat houet in eynen
    - "emmer vul menschen blodes vnde sprak: 'Du ne kundest nu blodes sath"
    - werden; dringk nu blodes sath.' Also nam konningk Cyrus synen ende, de
    - vele lude hadde lifflos gemaket. Also genget ock Olofernes, de vele wedewen
    - vnde wesen makede. Deme heu Ver Judith dat houet aff. Dar van wil ik dij
    - 'eyn bilde seggen:'
  - chapter[n=5_4]:
    - Dat was eyn weldich konningk, de hette Nabugodonosor. De sande vt synen
    - boden to allen landen, de he affreken mochte, vnde gebot en, dat se eme scholden
    - senden synen tynß vnde scholden en vor eynen heren hebben. Se spreken,
    - se en wolden eme neynen tyns geuen, vnde se nebekanden eme neyner manschop
    - noch herschop. Do wart he tornich vnde swor bij syner kronen, he woldet en
    - allen affnemen. Do sande he vt synen hergreuen, de hette Olofernes, myt eyneme
    - groten here. De hadde twelff dusent schutten to perde vnde hundert dusent votghengere
    - vnde herede al de lant vnde wan alle de borge vnde stede vnde mordede
    - pb: 172
    - vnde sloch allet, dat eme wedder vor. Do de yoden dat vornemen, do satten se
      sijk
    - to were vnde makeden lantwere vnde besloten al de wege, dar eyn her mochte
    - inkomen. Do dat Olofernes vornam, do vragede he, wat lude dat weren, de
    - 'sijk dorsten to were setten wedder em. Do sprak eyn here, de hette Achor:'
    - "'Dilt ys eyn volk, dat heft de grote god vtghekoren vt alle der werlde vnde"
    - heft se geloset vte deme lande to Egipten vnde ledde se dorch dat rode mer
    - vnde brochte se in dijt lant vnde vordelgede all ere vyende. Wan ere god
    - en helpen wil, so nemach se nemant vmme striden. Wan se gode vortornet
    - myt sunden, so vortiget he erer, so werden se vorwunnen van eren vienden.
    - Darumme so lat vorhoren, wer god ere frunt sij edder nicht. Is god ere frunt,
      so
    - "nemachstu wedder se nicht striden.' Do wart Holofernes tornich vnde sprak:"
    - "'Du segest my vele van ereme gode. Du schalt dat beninden, dat anders neyn"
    - god ys wan koningk Nabugodonosor. Ik wil dij senden to den yoden in de
    - stad, vnde wan ik de stad wynne, so wil ik dij myt en morden.' Do bot he
    - synen knechten, dat se ene voren scholden vor de stad to Betulia, dar he do
    - vore lach. Do se ene vorden to der stad, do leipen se eme vntegen vt der stad.
    - Do nemen desse knechte Achior vnde bunden ene vmme eynen bom vnde
    - randen wedder to ereme heren. Dar nemen se Achiar vnde brochten en in de
    - stad vnde vrageden ene, worumme he to en gesant were. Do hoff he vp
    - vnde segede en alle dingk. Do begunden se alle to wenen vnde hadden groten
    - angest. Do benam Holofernes der stad dat water, dat se neyn water enhadden
    - in der stad. Do weren se in groten noden vnde wolden se stad gegeuen hebben.
    - "Do spreken de prestere: 'Wij willen noch wachten viff daghe, ofte sijk god"
    - bij wane icht yrbarmet ouer vns vnde kompt vns to hulpe.' Do was dar in der
    - stad eyn hillich wedewe, de heite Judith vnde plach vele to beden vnde to
    - vastene vnde ouede sijk in allen guden werken vnde was eyn schone fruwe.
    - De quam vnde sprak to den presteren vnde beuol en, dat se all de nacht beden
    - scholden myt al dem meynen volke vnde scholden gode an ropen, dat he er
    - to hulpe queme, se wolde ghan vte der stad in dat her. Do gingk se hen vnde
    - toch ere besten dedere an vnde tzirede sijk, so se aller schonest mohte, vnde
    - nam myt sijk eyne maget, der dede se brot vnde kese vnde wyn vnde
    - ghingk vte der stad vnde ghingk to yenneme here. Dar quemen de wartlude
    - vnde grepen se vnde brochten se vor Holofernes. Do was se so ouer schone,
    - dat al de yenne, de se segen, de nekunden nicht to vollen wunderen van erer
    - schone. Do vragede se Holofernes, wurumme se dar gekomen were. Do antworde
    - "se vnde sprak: 'De yoden hebbet eren god vortornet myt eren sunden."
    - Darumme wil he se dij gevangen geuen. Dat schal ik dij kundigen, vnde ik
    - pb: 173
    - "wil dij de tijd seggen, wan du de stad schalt wynnen.' Do sprak Holofernes:"
    - "'Du newult vnser spise nicht; wat schaltu eten?' Do sprak se: 'Ik hebbe spise"
    - myt my gebracht, dar ik ghenoch ane hebbe also lange, wente ik vollenbringe,
    - des ik willen hebbe.' Dar wart er gewiset eyn stede, dar sin schat lach. Dar
    - scholdese wesen myt erer maget. Dar was se in ereme bede dach vnde nacht.
    - "Des verden dages sprak Holofernes to syneme kemere: 'Gha hen to der yodynnen"
    - vnde rad ere, dat se mynen willen mod willendes do, wente dat ys schande,
    - schal se my so vore ghan.' Do de kemmere ere vmme desse rede to sprak, do
    - segede se, se wolde gerne to eme komen. Do se to em quam, do wart he des
    - sere gefrauwet vnde drank van leue so sere, dat he so sath wart, also he al
      syne
    - leuedage yu gewart. Do gengen al syne knechte slapen, vnde Judith bleff allene
    - bij eme mit erer maget. Dar lach Holofernes vppe syneme bedde alsad vordrunken
    - "vnde slep aldore vaste. Do sprak Yudith to der maget: 'Sta vor der"
    - dore vnde nym ware, dat dar nement kome.' Do vel Judith an ere kne vnde
    - bat gode, dat he er to hulpe queme vnde sterkede se vnde gheue er eyn menlijk
    - herte. Do trad se to syneme bedde vnde toch eme syn swert vt der scheyden
    - vnde grep en bij synen haren vnde hev eme syn houet aff vnde dede yd erer
    - maget vnde nam eme syn muggen telt dar he vnder slep, vnde gingk in der
    - nacht dorch dat her vnde quem vor de stad. Do se vor de porten quam, do
    - "reip se: 'Do vp de porten, god ys myt vns!' Dar deden se de porten vp vnde"
    - gengen ere vntegen myt luchten. Dar quam al dat volk to samne, vnde se
    - "ghengk stan vp eyne hoge vnde sprak to deme volke: 'Louet vnde benediet"
    - alle vnsen heren god, de yuw geloset heft van yuwen vyenden vnde my
    - reyne bewaret heit van alle vnvledicheit.' Do toch se dat houet hir vore vnde
    - wisede dat deme volke. Dar wart grot vraude ouer al de stad vnde loueden
    - vnde benediden vnsen leuen heren god. Do quam Achior dar vnde sach dat
    - houet vnde quam van wundere van sijk suluen. Do he wedder to sijk suluen
    - quam, do louede he vnde benedide vnsen leuen heren god vnde vortech synes
    - heydenschen gelouen vnde leit sijk besniden na der yodeschen ee. In der nacht
    - sammenden de yoden all ere macht vnde hengeden dat houet vp de muren
    - vnde treckeden des morgens vt der stad. Do de heyden dat segen, do spreken
    - "se vppe scamp: 'De muse krupet vt eren holen.' Do gengen de knapen vor dat"
    - paulun, dar Holofernes ynne lach, vnde menden, dat he slepe myt Vor Judith,
    - vnde ne dorsten en nicht wecken. To lesten gingk syn kemere dar in vnde vant
    - den rump ane houet liggen vnde wallen an synem blode vnde reyp luder
    - "stemme: 'O wij vnde o we, eyn yodesch wiff heft vns to male geschant!"
    - Hir ys Holofernes ane houet.' Do se dat horden, do begunden se to male vlen,
    - vnde de yoden slogen to male to vnde doden er also vele, dat yd vntellijk was,
    - dat se bynnen drittich daghen kumme kunden de wapene to sammende lesen.
    - Also nam Holofernes synen ende, de manigen mynschen hadde lifflos gemaket.
  - chapter[n=5_5]:
    - pb: 174
    - Des gelijk lest men ok van eyneme, de heit Sysara. De herede dat yodessche
    - lant vnde makede wedewen vnde wesen vnde mordede vele lude. To eyner
    - tijd quemen de yoden vnde strideden wedder em. Vnde Sysara vorlos den
    - strid vnde sprangk van syneme waghene vnde nam de vlucht vnde quam
    - to eyner fruwen huß, de hette Yahel, vnde bat se vmme drinken. Dar gaff se
    - eme melk drinken. Do he drunken hadde, do wolde he slapen vnde resten
    - sijk. Do he entslapen was worden, do nam Ver Jahel eynen langen ysernen
    - nagel vnde eynen groten hamer vnde satte eme den nagel vppe synen dunning
    - vnde sloch eme den nagel dorch syn houet vnde negelde en in de erden. Dar na
    - quemen sine vyende vnde sochten en vnde funden en dar liggen. Also nam
    - he synen ende. -- Des gelijk lest men ock van den heydenschen konningen.
    - 'Dar van wil il dij wot seggen:'
  - chapter[n=5_6]:
    - 'Dat weren veir konninge, de weren geheten: Oreb vnde Zeb, Zebee vnde'
    - Salmana. De hereden ock dat yodessche lant vnde makeden wedewen vnde
    - wesen. Do quam god vnde enbot Hern Gedeon, dat he wedder se striden
    - "scholde. Do sprak Her Gedeon: 'Here, wultu my helpen, so gijff my eyn"
    - teken. Ik wil to nacht eyn vlus wullen leggen vp eynen drugen anger. Wert
    - dat vlus wullen vul hemmelsches dauwes, also dat de anger droghe blift, so
    - byn ik des gewis, dat du my helpen wult.' He legede dat vlus wullen vppe den
    - anger, dat wart al vul dauwes, vnde de anger bleff all druge. Des anderen nachtes
    - bat he vmme eyn ander teken. Do bleff dat vlus wullen al druge, vnde de
    - anger wart van dauwe nat. Do sammede Gedeon syn volk. Do hadde he
    - 'twevndetwintich dusent vnde teyn dusent volkes. Do sprak god to Gedeone:'
    - "'Des volkes ys to vele. Wan se den strid wynnen, so mogen se menen, dat se"
    - yd van erer macht hebben, vnde en wetens my neynen dangk.' Do both
    - 'Gedeon veyrhande luden, dat se to huß ryden scholden: Alle den, de blode'
    - weren, vnde alle den, de huß beghunt hadden to buwen vnde nicht vullenbracht
    - hadden, vnde alle den, de wyngarden hadden geplantet, de noch nicht
    - vullenkomen weren, vnde allen, den husfruwen gelouet weren vnde de
    - blitschap noch nicht gedan hadden. Desse veir hande lude mosten to huß
    - ryden. Do red er en wech wol twe vnde twintich dusent. Nochtan behelt
    - "Gedeon teyn dussent. Do sprak god to Gedeone: 'Des volka ys noch to vele."
    - Lat se gan drinken to deme vletenen watere. Alle de yenne, de dar drinken
    - stande myt der hant, dat sind vrome lude, de schaltu nemen. Alle, de sijk nedder
    - leggen vppe de kne vnde drinken myt dem munde, de lat ryden.' Dat
    - dede Gedeon vnde vant nicht wen drehundert man, de myt der hand
    - pb: 175
    - drunken. De behelt he, de anteren leit he altomale ryden. Dar nam Gedeon
    - de drehundert man vnde dede malkem eyne basunen in de vorderen hant vnde
    - in de luchteren hant eyn ydd lechelen, dar inne was eyn bernende lampe. Dar
    - delede he syn volk in dre schare vnde treden in der mydder nacht in dren
    - enden in der vyende her vnde helden de bernenden lampen vp vnde blesen
    - myt den basunen, vnde de vyende voren vp vnde worden so vorblindet myt
    - den lampen vnde so vordouet myt den basunen, dat nement en wiste, we vient
    - edder frunt was, vnde morden sijk vnder sijk suluen, vnde eyn deil nemen de
    - vlucht, vnde se yageden na vnde slogen er so vele, dat men dat rekende, dat
      dar
    - bleuen ouer al hundert dusent vnde twintich dusent, vnde de konninge bleuen
    - alle vere dot. Also wart en dat affgenomen, dat se mannigen mynschen hadden
    - lifflos gemaket. Also genget ock Abimelech.
  - chapter[n=5_7]:
    - Gedeon hadde seuentich sone vnde hadde eynen vnechten sone, de hette Abimelech.
    - De dodede al syne brodere, behaluer eynen, de hette Yoathan. Do
    - quam de stad to Sichem vnde koren Abimelech to konninge vp eynem velde,
    - dar lach eyn grot berch bij. Do quam Yoathan vnde stunt vp dem berge vnde
    - "reip: 'Horet, gij heren van Sichem, ik wil yu seggen eyn auenture: Alle de"
    - bome, de in deme wolde syn, de quemen to samne vnde wolden eynen konningk
    - "kesen bouen sijk vnde spreken to deme oly bome: 'Kum here, wert vnse"
    - konningk.' He newoldes nicht don. Do quemen se to deme vigenbome, de
    - ne woldes ock nicht don. Do quemen se to deme winstocke, de ne woldes ock
    - nicht don. Do koren se eynen dorn busch, de wart ere koningk. Also hebbe
    - gij getan. Gedeon wagede sin lijff dorch yuw vnde stridede vor yuw vnde
    - sloch yuwe vyende. Nu hebbe gij syne echten kindere laten morden vnde
    - hebben synen vnechten sone to konninge gemaket. Also schal yd yu ghan.'
    - Do he dijt gesproken hadde, do leip he en wech. Dar na beghan de sulue
    - Abimelech to orlogene vp de stad vnde wan se vnde mordede allet, dat dar
    - ynne was, vnde vorbrande se altomale. Do was dar eyn tempd enes affgodes,
    - dar leip er eyn deil in vnde werden sijk. Do drogen se holt to vnde vorbranden
    - dar inne wol dusent man, behaluer wiff vnde kindere. Dar na quam
    - Abimelech to eyneme torne, tar weren lude vppe, den wolde he wynnen
    - vnde droch vur to vnde woldene bernen. Dar stunt eyn fruwe bouen, de nam
    - eyn stucke van eme querne stene vnde warp ene vp den kop, dat eme dat
    - "bregen ouer de ogen sech. Do sprak he to deme knapen: 'Tu vt dyn swert"
    - vnde hau my dat houet aff. So en darff nement spreken, dat my eyn wijff
    - pb: 176
    - hebbe gemordet.' Also dede he. Aldus nam Abimelech synen ende, de mannigen
    - mynschen hadde lifflos gemaket.
  - chapter[n=5_8]:
    - Koningk Dauid hadde eynen suster sone, de hette Yoab. De mordede twe
    - ryddere valsliken. De eyne hette Abner, dat was eyn vrome rydder vade eyn
    - vorste. De hadde wesen konningk Dauites vient vnde quam to eme vnde hadde
    - sijk wol myt eme vorliket vnde nam orloff van konninge Dauite vnde toch to
    - huß. Vnderdes quam Yoab rydene, vnde eme wart dijt geseget, dat de konningk
    - hadde Abner syne hulde wedder gegeuen. Dar sande he eme boden, dat he
    - wedder queme. Abner quam wedder. Joab nam en vt al hemeliken, alse he
    - myt eme spreken wolde. Abner en hodde sijk nicht. Joab toch vt dat swert
    - vnde stack ene dorch syne syden. Dar vel he nedder vnde was dot. Do konningk
    - Dauid dat vornam, do beghan he to wenen vnde toret syne cledere van droffnisse
    - vnde bot alle synen luden, dat se wenen scholden ouer den valschen mort.
    - Dar brochten se dat lijk to graue al wenende. Dauid volgede al wenende vnde
    - bewisede, dat he vnschuldich were des mordes, den Yoab so vntruweliken
    - hadde gedan. Dar na geschach, dat eyn ander vrom rydder was bij konninge
    - Dauite, de hette Amasa. Den wolde de konningk hoghen vnde vortsetten
    - darumme, dat he vrom was. Dijt hatede Joab. To eyner tijd vntmotte he eme
    - vp dem wege vnde ghingk eme vntegen vnde grotte ene myt valsche vnde
    - "sprak: 'God grote dij, leue broder myn,' vnde grep en myt der vorderen hant"
    - bij deme kynne, also he en kussen wolde, vnde myt der luchteren hant stack
    - he en dorch syne syden, dat he nedder vel vnde was dod. Dijt let konningk
    - Dauit swarliken vnde nedorste dar nicht wedder don, wente Yoab was swinde
    - vnde weldich in deme lande. Do konningk Danid steruen scholde, do sprak
    - "he to syneme sone, konninge Salomon: 'Sone, ik do dij witlijk, dat Yoab twe"
    - erlike fursten so vntruweliken gemordet heft. Du schalt yd eme affnemen,
    - also dat he yd in syne groue nicht en bringe.' Dar na, do konningk Dauid dot
    - was vnde konningk Salomon weldich wart, do wart Yoab dat to weten, dat
    - eme de konningk to wolde. Do leip he to deme altare vnde helt sijk an dat
    - altar vnde menede, dat he syner dar schonen wolde. Dar sande de konningk
    - ynen rydder vnde leyt ene dar tohauwen. Also nam Joab, de valsche morder,
    - synen ende. Bij desseme valschen Joab, de Amasen to lachede, also he ene
    - kussen wolde, dar bij sind betekent de valschen losen frunt, de ereme euenen
    - kristenen to lachen vnde dat schoneste spreken vor eren ogen vnde menen
    - des myt deme herten nicht.
  - chapter[n=5_9]:
    - pb: 177
    - Dat was in eyneme stichte eyn weldich pape, deme duchte des, ofte de bisschop
    - dod were, dat nement der herschop also na were alse he. Do dachte he eynen
    - rad, wo he den bisschop mochte van den dagen bringen. Do plach de bisschop
    - des nachtes vro vp to stane vnde gengk to der mettene. Do legede yenne pape
    - eynen steyn vppe de dore, dar de bisschop plach vt to ghaende. Do de bisschopp
    - to der mettene scholde ghan vnde de dore vp dede, do vel eme de sten vp
    - syn houet, dat he dod bleff. Do genot de pape syner frunt vnde syner gifte,
    - dat he wart koren to bisschoppe. Do he gekoren was, do makede he ene grote
    - blitschap. Do was dar eyn rydder, de brachte eme to eten vp synen knen alse
    - eyme heren. De rydder vel nedder vor der taflen vnde was dod. De sele wart
    - geuoret vor dat richte godes. Dar sach he, dat vnse leue fruwe quam myt
    - eyner groten schar vnde brachte den bisschop ledene, de dar gemordet was, vnde
    - he droch syn bregen in syner hant, dat eme de sten vte syneme houede geuallen
    - "hadde. Do sprak vnse leue fruwe: 'Sone leue, ik clage dij ouer den mordere,"
    - de mynen knecht gemordet heit. De sit nu in eyner groten blitschap vnde ys
    - sere blide darumme, dat he besitten schal dat bisschopdom.' Do sprak vnse
    - "leue here: 'He schal hir komen vor gerichte; wene moge wij na eme senden?'"
    - "Do sprak vnse leue fruwe: 'Hijr ys eyn rydder, de denet eme to syner tafflen.'"
    - "Do sprak vnse leue here to deme ryddere: 'Gha hen to dyneme heren vnde s"
    - egge eme, dat he snelliken kome vor gerichte.' Do quam des rydders sele
    - wedder to deme lichamme vnde stunt vp vnde wenede bitterliken sere vnde
    - 'segede vor al deme volke, wat he geseen hadde, vnde sprak to deme bisschuppe:'
    - "'Here, de hogeste richter en but yuw, dat gij snelliken komen schullen vor"
    - dat gerichte.' To hant vd de bisschop nedder vnde was dod. Also nam de morder
    - synen ende.
  - chapter[n=5_10]:
    - Dat was eyn hillich bisschop, de hette Sunte Sabinus. De was so olt, dat he
    - blint was geworden. Do was dar eyn weldich pape, de hedde en gerne dod
    - gehad vnde hopede, dat he bisschup mochte werden. Do makede he eynen
    - drangk myt vorgiftnisse vnde sande ene deme bisschoppe bij syneme knechte.
    - 'Do de knecht eme den drangk brachte, do sprak de bisschop to deme knechte:'
    - "'Dringk du aller erst.' Do he den drank to deme munde satte, do sprak de"
    - "bisschop: 'Dringk nicht, dar ys vorgiftnisse inne. Do my den drank, ik wil\
      \ en"
    - drinken an godes namen van dynes heren weghene, vnde he ne wert na my
    - neyn bisschop.' Do sloch he dat cruce ouer den drangk vnde sattene to dem
    - munde vnde drank. To hant barst yenne pape, also ofte he den drank suluen
    - pb: 178
    - gedrunken hedde, vnde dem bisschoppe en hinderde nicht. Also geschach dat,
    - dat de yenne, de den anderen doden wolde, de wart suluen aller erst gedodet.
  - chapter[n=5_11]:
    - To Rome was eyn keyser, de hette Nerua. To deme quam eyn touere
    - vnde vormat sijk groter kunst. De keyser vragede, wat he kunde. He sprak, dat
      he
    - maken wolde eyn pert van eyre, dat wolde he lopene bringen. Do sprak de
    - "keyser: 'Dat wolde ik gerne seen.' He ghot eyn pert van eyre, dat was"
    - grot vnde was bynnen hol vnde hadde in der siden eyn vinster, dar wol eyn
    - mynsche in krupen mochte. Dar was eyn dore vore van ere. Do stack de mester
    - "syne touerie in dat pert vnde sprak to deme keysere: 'Dijt pert ys al reyde.\
      \ Nu"
    - schal hir eyn mynsche in krupen, so schal men vur steken deme perde in den
    - munt, vnde de mynsche schal dar ynne vorbernen. De wile, dat dat vur bernt,
    - "so schal dat pert lopen vnde springen.' Do sprak de keyser: 'Mach dat pert"
    - anders nicht lopen, dat en scholde yo eynes mynschen lijff kosten,' De meyster
    - "sprak: 'Dar mot yo eyn mynsche inne vorbernen.' Do sprak de keyser: 'Meyster,"
    - gij hebben dat pert gemaket. Hir en ys neymant, de des perdes sede so wol
    - wette alse gij. Gij moten suluen in dat pert.' Dar leit he en nemen vnde leit
    - en suluen stecken in dat pert vnde leit vur to eme in stecken. De mester beghan
    - to bernende, vnde dat pert beghan to springene vnde to lopene vnde leip also
    - lange, wente de meyster al vorbrande. Do stunt dat pert. Also vorlos de mester
    - sijn lyff, de andere lude wolde lijfflos maken.
  - chapter[n=5_12]:
    - Dat was eyn konningynne, de hette Rosamunda. De hadde eren heren Albinus
    - gerne dot gehat. Do hadde se eyne maget, to der plach eyn rydder to ghane.
    - Dijt wart er to wetene vnde legede sijk vp der maget bedde eynes nachtes.
    - "De rydder quam vnde sleip bij er. Do sprak se to deme ryddere: 'Westu"
    - icht, we ik byn? Ik byn de konningkynne Rosamunda. Du heuest eyn dingk
    - gedan, dat mot dyn leuent kosten, wert yd deme koninge to wetene. Do eyn
    - 'dingk, dat ik dij hete: Sla den konningk dot. Deistu des nicht, ik willet also'
    - "vogen, dat mot dyn leuent kosten.' Do sprak de ridder: 'Ik en mach des suluen"
    - nicht don, ik wil dar eynen anderen man to schicken, de en slan schal.' Enes
    - nachtes, do de konningk vp synem bedde lach, do nam he sin swert vnde
    - bandet also vaste, dat yd nement vt theen mochte. Do quam yenne wapent
    - ghane in de kemenaden vnde wolde den konningk morden. De konningk
    - quam vp vnde satte sijk to der were vnde grep to syneme swerde. Do en kunde
    - he des nicht vt theen. Do grep he eynen schemel vnde werde sijk langhe. To
    - lesten warthe doch geslagen. Do nam Rosamunda, wat se nemen mochte,
    - pb: 179
    - vnde toch myt deme manne vte deme lande vnde quam to eyner stad, de hette
    - Rauenna. Dar wouelen se beyde. Dar sach se eynen jungelingk, de behagede
    - er bat wan de man vnde dachte, wo se en van den dagen mochte bringen,
    - vnde makede eynen drank van vorgiftnisse vnde ghauen eme drinken. Do
    - he gedrunken hadde vnde volede de vorgiftnisse, do toch he sin swert vnde
    - dwangk se darto, dat se ock drinken moste. Do drank se ock. Also storuen se
    - beide van deme dranke. Also nam er mort eynen bosen ende.
  - chapter[n=5_13]:
    - Konningk Nero beghengk ock vele mordes. Dat nam eme eynen bosen ende.
    - He leit Sunte Peter an eyn cruce hengen vnde Sunte Pawel dat houet affslan
    - vnde leit vele anderer hilgen marteren. He hadde eynen mester, de hette
    - Seneca. De hadde syn mester gewesen in syner kintheit. He wachtede yo,
    - wente he eme lonen scholde synes arbeides vnde scholde eme gud vorlenen.
    - "To deme sprak Nero: 'Du heuest myn mester gewesen vnde heuest my lange"
    - gedenet; nu wil ik dij lonen. Nu kus welken bom du wult, dar schaltu an
    - hangen. Dat schal dyn lon syn.' Do vragede Seneca, wormede he des vordenet
    - hedde. Do leyt he to ghan eynen man myt eynem baren swerde vnde sprak
    - "to eme: 'Scudde dat swert vaste bouen syneme houede, vnde wan ik dij hete"
    - hauwen, so hou.' Do yenne dat bare swert vaste bouen syneme houede schudde,
    - "so weck he yo vore myt deme houede. Do sprak Nero: 'Worumme wikestu"
    - "vor deme swerde myt deme honede?' Do sprak Seneca: 'Ik byn eyn mynsche,"
    - darumme vruchte ik den dod, wan ik dat bare swert bouen my se.'Do sprak
    - "Nero: 'Also vruchte ik dij, wan ik dij an se, alse ik do dede, do ik eyn kint"
    - was. Darumme so mach ik neyne rasste hebben de wile dat ik dij leuendich
    - "weyt.' Do sprak Seneca: 'Schal ik dan yo steruen, so lat my keysen eynen dod,"
    - "den ik wil.' Do sprak Nero: 'So kus snelliken.' Do leit Seneca eyn water bat"
    - maken, dar gengk he in sitten vnde leit de aderen slan an beyden armen vnde
    - blodde also lange, wente he starff. Dar na scholde Nero ryden dor de stad.
    - Do horde he in eyneme huß eyne fruwen scrigen. Do leit he vragen, wat ere
    - were. Do ware eme geseget, dat se scholde eynes kindes genesen. Do he to
    - huß quam, do bot he, dat men syne moder scholde nemen vnde scholde er
    - dat lijff vp sniden. He wolde seen, wur he gelegen hedde. Dar na leit he vele
    - mestere halen vnde en bot en, dat se en scholden maken, dat he eyn kint droge,
    - edder se scholden altomale steruen. Do gengen se tho rade vnde geuen eme
    - eynen drank, dat eme eyn grot worm in deme liue wos, vnde de buk beghan
    - eme vp to stigene. To lest beghan eme dat lijff we to done. Do sprak he to den
    - "mesteren: 'Helpet my nu, dat ik dijt kint to der werlde bringe.' Do geuen se"
    - pb: 180
    - eme eynen drank, dat he den worm vorleit. Do Nero den worm sach, de was
    - greseliken gestalt. Do vragede he, wurumme syn kint so greseliken gestalt
    - were, vor dat andere kindere weren. Do spreken se, dat were darumme, dat
    - he dat kint nicht vul dregen hedde. Do leit he sin kint besluten vnde leit dat
    - vaden myt melk. Dar na leit he de stad to Rome to allen enden vntfengen
    - vnde leit se bernen seuen daghe vnde seuen nacht vnde leit ryddere vnde knapen
    - in dat vur werpen vnde leit se sijk vnder eyn ander hauwen vnde morden,
    - vnde he stunt vp eyneme hogen torne vnde sangk vnde sach to. Dar was eme
    - wol mede. To lesten worden de Romere tornich vnde ne wolden syne bosheit
    - nicht lenger lyden vnde nemen ene myt gewalt vnde worpen ene vte der stad.
    - Do he dat sach, dat he nicht vntkomen kouele, do nam he eynen staken vnde
    - scherpede ene myt synen tenen vnde sattene vor den buk vnde vel dar in vnde
    - palede sijk suluen. Also nam he synen dot, de mannigen mynschen hadde laten
    - doden. Also genget ock Pylatuse, de vnsen leuen heren to vnrechte vorordelde
    - 'to deme dode. Van syneme leuende wil ik dij wot seggen:'
  - chapter[n=5_14]:
    - Dat was eyn konningk, de hette Atus. De reyt to eyner tijd vnde yagede vnde
    - quam vere in den wolt, dat he nicht ne kunde bij dage to huß komen. Do vant
    - he dar eyne molen, dar bleff he de nacht. De molnere hadde eyne dochter, de
    - hette Pyla, bij der slep he de nacht, vnde se wart myt eyner bort. Dar na, do
    - dat kint to der werlde quam, do gaff se eme eynen namen na sijk suluen vnde
    - na deme vadere vnde hetene Pilatus. Do Pylatus dryer yar olt was, do brachte
    - en de moder to des konninges houe. Do hadde de konningk enen echten sone,
    - de was wol also alt alse Pylatus. De kindere twe wossen beyde to samne vp,
    - wente se to eren yaren quemen. Do spelden se so lange to samne, wente
    - Pylatus synen broder mordede. Do wart de konningk sere bedrouet vnde
    - nam rad, wat he Pylatus don scholde. Do spreken syne radgeuen, dat he sin
    - lijff hedde vorlorn vnde vorboret. Do nam de konningk Pylatuse vnde sande
    - ene to Rome vnde satte ene to ghisele vor den tyns, den he den Romeren
    - schuldich was. Do was dar to Rome ock des konninges sone van Vrankrijke
    - to ghisele gesat. Do wart Pylatus syn kumpan. Myt em beghan he to kinene
    - vnde mordede den ock. Do weren de Romere bedrouet vnde en wisten nicht,
    - wat se myt Pylatuse don scholden, vnde en dorsten en nicht doden vor dem
    - vadere. Do was dar eyn lant ouer mer, dat hette Pontus, dar weren bose lude
    - ynne, de plegen al ere vogede to morden. Dar satten se Pylatuse to vogede.
    - pb: 181
    - Do he dar quam, do was he so swinde, dat he se altomale to sijk toch myt
    - ghifte vnde myt schonen worden. Van deme lande Pontus so krech he den
    - namen, dat he hette Pontius Pylatus. Do vornam Herodes, dat Pylatus dat
    - lant bedwungen hadde. Do sande he eme boden vnde ladede ene to sijk vnde
    - sattene to vogede to Iherusalem ouer dat lant der yoden. Do sammede Pylatus
    - grot gut vnde toch to deme keysere van Rome vnde gaff deme keysere
    - dat gud, vppe dat he eme vorlenede to rechteme lene alle dat lant, dat eme
    - konningk Herodes beuolen hadde. Dar van worden se viende, Herodes vnde
    - Pylatus, also lange wente to der martere vnses leuen heren. Do sande Pylatus
    - vnsen leuen heren to Herodes. Dar van worden se wedder frunt. Darna, do
    - Pylatus vnsen leuen heren hadde myt vnrechte vorordelet to deme dode, do
    - hadde he angest, ofte dat queme vor den keyser van Rome, dat he vp en
    - tornich worde, vnde sande eynen boden to deme keysere, de ene vntschuldigen
    - scholde. Vnder des wart keyser Tiberius sek, also dat eme neyn arste helpen
    - mochte. Do wart eme geseget, dat to Iherusalem were eyn prophete, de hette
    - Jhesus, de makede alle seken gesunt myt eyneme worde, vnde en wiste des
    - nicht, dat he alrede ghemarteret was. Do sprak de keyser to syneme ryddere
    - "Volucianus: 'Var hen to Jherusalem vnde segge Pylatus, dat he my sende den"
    - propheten Jhesus, de my gesunt make.' Do he to Pylatus quam vnde eme desse
    - rede segede, do wart he sere vorueret vnde bat, dat he eme geue dach veirteyn
    - nacht, he wolde darumme seen. Vnder des quam Volucianus to eyner
    - fruwen huß, de hette Veronica, de was vnseme heren sere hemelijk. Do vragede
    - he de fruwen, wur he soken scholde den hogen arsten, de Jhesus hette. Do
    - "sprak de fruwe: 'Och leider, dat was myn leue here Jhesus vnde myn god,"
    - den heft Pylatus vnde de yoden gedodet. Do myn leue here Jhesus dat lant
    - vmme wanderde vnde predekede, dat ik en to allen tijden nicht seen mochte,
    - do wolde ik hebben laten gemaket eyn bilde na em an enen dock. Do ik to
    - dem meler ghan wolde, do entmotte my myn leue here vnde nam den dock
    - vnde druchtene an syn antlat. Dar wart eyn bilde an deme dake, dat was
    - gestalt also myn leue here. Dat bilde hebbe ik. Wil dyn here, de keyser, dar
    - an gelouen, he wert gesunt van al syner suke.' Do vor de vruwe myt dem
    - boden to deme keysere vnde vorde dat antlat myt sijk. Do quam de bode to
    - "deme keysere vnde sprak: 'Here, de hoge arste Jhesus de ys dot. Den leit"
    - Pylatus an eyn cruce hengen. Nu is hijr komen eyn fruwe myt my, de heft
    - syn bilde bracht. Wultu dar an gelouen, du schalt gesunt werden van al dyner
    - suke.' Do leit de keyser den wech myt syden wande bespreden vnde leit sijk
    - dat antlat bringen vnde bedede dat an myt groter innicheit vnde wart gesunt
    - van aller suke. To hant leit he Pylatus halen. Pylatus nam den rock vnses
    - leuen heren vnde toch den an. Dar mede quam he vor den keyser. De keyser
    - pb: 182
    - hadde vor des synen dot gesworen; de stunt vp vnde entfengk ene leiffliken.
    - Des wunderde alle den, de dar weren. Do nam he orloff vnde gengk van derne
    - keysere. To hant began de keyser to dauen van torne vnde hedde Pylatus
    - gerne myt den tennen tobeten vnde leit en wedda halen. Do he wedder
    - quam, do vorgingk em all syn torn vnde vntfengk ene echter leiffliken. Do
    - wunderde den luden sere, wo dat mochte wesen. To lest wart yd en to wetene,
    - dat he vnses leuen heren rock ane hedde. Den togen se eme vt. Do leit on de
    - keyser leggen in den torn vnde gengk to rade, welkes dodes he steruen scholde.
    - Dat vornam Pylatus vnde toch sin mest vnde mordede sijk suluen. Do bant
    - men eme eynen molen steyn to deme halse vnde warp ene in de Tibere. Dar
    - dreuen de ouelen geiste so grot vnstur, dat se en wedder vt wunnen vnde
    - worpen en in eyn water, dat heit Rodanus. Dar dreuen se echter so grot
    - vnstur, dat se en wedder vt thogen vnde vorden ene in de wostenie in dat
    - gebergete. Dar worpen se ene in eynen depen putte. Dar dreuen de ouelen
    - geiste noch mer vnstures. Also nam Pylatus synen ende, darumme dat he
    - vnsen leuen heren hadde tho vnrechte vorordelet. Vnde de yoden, de dar
    - vulbort to geuen, de worden ock vordelget. Dar van wil ik dij eyn bilde
    - 'seggen:'
  - chapter[n=5_15]:
    - Do Pylatus vnsen leuen heren to deme dode hadde gebracht, do hadde he
    - angest vor den keyser van Rome. Do sande he eynen boden vt to Rome, de
    - hette Albanus, dat he ene scholde vntschuldigen. De bode quam to eyneme
    - lande, dat heit Galicien, dar wart he schepbrokich. Dar was eyn sede,
    - dat al de yenne, de dar schepbrokich worden, de weren des heren egen, de to
    - deme lande horde, de hette Vespasianus. Do wart Albanus gebracht vor
    - Vespasianus. Do vragede he ene, van wenne he were. He sprak, dat he were
    - "van Iherusalem. Do sprak Vespasianus: 'Du bist van eyneme lande, dar wise"
    - arceten syn. Du schalt my gesunt maken van myner suke.' He hadde de wespen
    - in der nesen, de vlogen vt vnde in; des en kunde eme neimant boten. Do sprak
    - "Albanus: 'Ik en byn neyn arcete, ik en kan dij nicht gesunt maken. Wan"
    - de yenne, de de blinden seende maket vnde lamen ghande vnde doden leuendich,
    - "de mach dij wol gesunt maken, wultu an en gelauen.' Do sprak Vespasianus:"
    - "'We ys de?' 'Dat ys,' sprak he, 'Jhesus van Nazareth, den de yoden hebben"
    - laten doden. Gheloue an en, so werstu gesunt van dyner suke.' Do sprak
    - "Vespasianus: 'Ik geloue, dat de yenne, de de doden leit vpstan, de mach my\
      \ ock"
    - wol gesunt maken.' To hant vellen eme de wespen vte der nesen. Do sprak
    - "Vespasianus: 'Nu wet ik dat vorware wol, dat he godes sone was. Nu wil"
    - pb: 183
    - ik synen dod wreken ouer de yoden. Dar toch he to deme keysere vnde bat
    - en, dat he sijk moste wreken ouer de yoden. De keyser gaff eme orloff. Do
    - toch he hen myt groter macht vnde quam vor de stad in pasche nacht, do de
    - yoden al gesament weren in der stad, vnde belegede se in der stad to Jherusalem.
    - Nicht lange dar vore do worden de cristenen gewarnet, de dar weren, van deme
    - hilgen geiste vnde weren altomale vtgevaren. Do was de stad so vaste buwet,
    - dat he se nicht gewynnen kunde myt storme. Do bebuwede he se al vmme
    - vnde wolde se vt smechten. Do toch he vor eyne andere stad, de heit Yonapara,
    - de began he to stormen. Dar was eyn houet man, de hette Josephus, de werde
    - sijk vromelijk. Do he sach, dat he de stad nicht beholden mochte, do nam he
      to
    - sijk eluen yoden vnde gengk in eynen keller vnde beslot sijk vnde spreken, se
    - wolden leuer dar hunger steruen, wan dat se der heyden egen worden. Do worden
    - se des to rade, dat se sijk suluen wolden doden, de eyne na dem anderen vnde
    - wolden gode so ere blot offeren vnde wolden, dat Yosephus, de houet man, de
      erste
    - cholde syn. Josephus was eyn wis man vnde dachte, dat yd gode nicht anneme
    - were, vnde segede, se wolden dat lot werpen, we de erste wesen scholde. Dar
      nam
    - dat lot den eynen na dem anderen also lange, wente er teyne worden hen gesat.
    - Do was Josephus sulff ander. Do grep Josephus dat swert vnde wolde synen
    - "kumpan geslagen hebben vnde sprak to syneme kumpane: 'Kus wat du wult."
    - Wultu leuer leuen edder steruen,' Do sprak yenne, he wolde leuer leuen.
    - Also bleuen de twe leuendich. Do gengen se vte deme kelre, vnde de stad
    - wart gewunnen. Dar genot Josephus frunde hulpe, dat he quam vore Vespasianus
    - "vnde sprak: 'Here, ik wil dij nyge mere seggen: De keyser van Rome"
    - "ys dot, vnde de Romer hebben dij to keyser koren.' Do sprak Vespasianus:"
    - "'Bistu eyn prophete, warumme en segedestu desser stad nicht touoren, dat ik"
    - "se wynnen wolde.' Do sprak Yosephus: 'Ik hadde er dat wol to voren gheseget"
    - ouer vertich daghen.' Vnder des quemen de boden van Rome vnde
    - brochten eme de bodeschup, dat he koren were to keysere. Do toch he hen to
    - Rome vnde leit synen sone Titus liggen vor der stad to Jherusalem. Do wart Titus
    - so sere gefrauwet darumme, dat syn vader to keyser was gekoren, dat he van
    - groter vraude seik wart, vnde syne senen an synen benen krumpen to samne,
    - dat he lam wart. Do nekunde neyn arste wetten, war van de suke were. Do
    - pb: 184
    - prouede dat Josephus wol, dat yd was van groter vraude vnde van leyue,
    - vnde dachte also, dat de suke, de em van vrauden was tokomen, de mostemen
    - myt droffnisse vordriuen. Do was dar eyn knape, deme was Titus so hat, dat
    - he ene myt den ogen nicht anseen mochte. Den brochte he vor Titus vnde satte
    - ene tegen em ouer de tallen. Do Titus den knapen an sach, do wart he so tornich
    - vnde so drouich, dat eme al syne lede begunden to beuen, vnde alle de suke,
    - de he hadde van vraude, de vorgengk eme van drofnisse vnde wart gesunt;
    - Dar na gaff he deme knapen syne hulde wedder. Dar lach Tytus vor der stad
    - wol twe jar. Dar was so grot hunger, dat de olderen eren kinderen, vnde de
    - kindere eren olderen dat brot vt der hant nemen vnde ock vte den tenen
    - breken. De lude vreten ere schoreymen van hungere. De de doden begrauen,
    - de storuen hunger ouer der kulen vnde vellen mede in de kulen. De bouen
    - worpen sijk to samne vnde kipen van eyneme huß in dat andere vnde nemen,
    - wat dar was. Dar was eyn eddele fruwe, de hadde eyn kint vnde en hadde eme
    - nicht to geuene, wente de bouen hadden er allet dat genomen, dat se hadde. Do
    - "nam se dat kint in de hant vnde sprak to eme: 'O, du vngeluckige kint eyner"
    - vngeluckigen moder! Wat schal ik myt dij ane ghan in desseme jamerliken
    - hungere, in desser yamerliker not! Du most werden eyn vngelockich spise
    - dyner vngeluckigen moder.' Myt den worden so nam se dat kint vnde worgedet
    - vnde heu yd halff vntwei vnde sodet vnde ates eyn deil, dat andere hudde se
    - vp. Do quemen de bouen lopen in dat hus vnde spreken, se hedden geroken
    - versch vlesch. 'Ya,' sprak se, 'ik hebbe juwe deil beholden' vnde toch dat kint
    - hir vore. Do se dat segen, do vnder quemen se des sere. Do sprak
    - "de fruwe: 'Etet konlike, dijt ys myn kint; ik hebbe dar van gegeten. Wil"
    - gij des nicht getruwen, so wil ik dat eyne deil eten myt dem anderen.'
    - Des yameres geschach dar vele in der stad. To lest wart de stad ghewunnen
    - vnde altomale vorsturet, vnde de yoden worden geuangen vnde gemordet.
    - Dar worden vorkoft vele yoden vnde worden yo dryttich gegeuen vor eynen
    - penningk, wente se vnsen leuen heren hadden gekoft vor drittich penninge.
    - De yoden, de dar vorkoft worden, der weren seuen vnde seuentich dusent. De
    - dar dot bleuen, der weren eluenwarue hundert dusent. Do vunden se ene dicke
    - muren, de wolden se dore breken. Do se dar eyn hol in gebroken hadden,
    - pb: 185
    - do vunden se dar eynen man inne sittene, de was olt vnde grauwe vnde hadde
    - eynen langen bart. Do vrageden se, we he were. Do sprak he, dat he were
    - Joseph van Arymathia, de vnsen leuen heren van deme cruce nam vnde begroff.
    - Den hadden de yoden dar inne bemuret, do he vnsen leuen heren begrauen
    - hadde. In der suluen nacht, do vnse leue here van dode vp stunt, do openbarde
    - he sijk eme vnde vorden hen to Arymathia. Dar na, do he den rechten gelouen
    - predekede, do begrepen en de yoden vnde bemureden en auer dar inne. Dar
    - hadde he do mannich jar gheseten, vnde god hadde en gespiset myt der hemelschen
    - spise. Do Tytus de stad vordelget hadde, do toch he to huß. Desse Titus
    - was so bederue vnde barmhertich vnde so mylde, dat he allet dat vorgaff
    - armen luden, dat he hebben mochte. Des auendes, wan he to bedde scholde
    - ghan, so dachte he, wo he den dach hedde to bracht. Beuant he dat, dat he in
    - deme daghe nicht gudes dan hadde noch nicht vorgeuen armen luden, so sprak
    - "he: 'Och leider, dessen dach hebbe ik vorlorn.' -- Dar na quemen ichteswelke"
    - yoden wedder vnde wolden de stad wedder buwen. Eynes morgens, do se vp
    - de stede quemen, do vunden se de stede al myt crucen bespret, de cruce weren
    - van douwe. Do worden se vorueret vnde karden wedder. Des anderen morgens
    - quemen se wedder. Do worden ere cledere myt crucen altomale
    - besprenget, de cruce weren van blode. Do karden se auer wedder. Des
    - dridden auendes quemen se wedder. Do vor vte der erden vur vnde vorbrande
    - se alle. Also buweden se de stad nicht mer wedder. Dar na quemen
    - cristene lude vnde buweden se wedder. -- Also worden de yoden geplaget
    - vmme den mord, den se begengen an vnsem heren Ihesu Christi. Konningk
    - Herodes de wart ock geplaget vmme den mord, den he begingk. Dar van
    - 'wil ik dij wat seggen:'
    - Der konninge weren dre, de Herodes heten. De hadden drierhande tonamen.
    - De eyne hette Herodes Ascalonita, de andere hette Herodes Antiga, de dridde
    - hette Herodes Agrippa. De erste leit de kindere doden, de andere leit Sunte
    - Johannes Baptisten doden, de dridde leit Sunte Jacobe doden. Nu wil ik dij
    - 'van dem ersten to deme ersten male seggen:'
  - chapter[n=5_16a]:
    - Konningk Herodes Ascalonite de hadde seuen sone. Erer twe kyueden myt dem
    - vadere vnde togen to Rome vnde clageden ouer den vader. Vnder des wart
    - vnse leue here geboren, vnde de hilgen dre konninge weren vp eynem berge in
    - Osterlande. Do segen se eyne nyge sterne, de was grot, vnde in der sterne segen
    - se eyn kint, vppe syneme houede segen se eyn gulden cruce, dat schen schone,
    - "vnde horden eyne stemme, de sprak also: 'Ghat snelliken to deme yodeschen"
    - pb: 186
    - lande. Dar vinde gij eynen nigen konningk geboren vnde brenget eme yuwe
    - offer.' Do togen se hen vnde quemen to Jherusalem vnde vrageden, wor de
    - nyge konningk were, de nu geboren were. Do Herodes dat horde, do wart he
    - sere bedrouet vnde hadde angest, dat en de nyge konningk mochte vordrynen
    - "van syneme rijke, vnde sprak to yennen konningen: 'Ghat hen vnde vraget"
    - vlitliken na deme konninghe. Wan gij ene vinden, so vntbedet my, so wil ik
    - komen vnde wil en ok anbeden.' Des en menede he nicht, wente he wolde
    - en gemordet hebben. Do de dre konninge vnsen heren gefunden hadden, do
    - quam de engel vnde vorbot en, dat se nicht wedder komen scholden to Herodes.
    - Do togen se eynen anderen wech wedder to huß. Do konningk Herodes dat
    - vornam, do begrep he dat in syneme herten, dat he alle de kindere wolde
    - laten doden, de in deme lande weren, vppe dat he vnsen leuen heren mede
    - dodede. Vnder des quam eme eyn bode van Rome vnde segede eme, dat he
    - scholde komen to Rome, syne sone hedden ouer en geclaget. Do vor he tho
    - 'Rome vnde was twe yar vte. Vnder des quam de engel to Josephe vnde sprak:'
    - "'Sta vp vnde nem dat kint vnde syne moder vnde vlu in dat lant to Egipten,"
    - wente Herodes wil dat kint laten soken vnde wil yd morden.' Do stunt Joseph
    - vp vnde nam dat kint vnde de moder vnde quam in dat lant to Egipten vnde
    - was dar seuen jar. Do Herodes wedder van Rome quam, do leit he doden all
    - de kindere, de twiger jar olt weren vnde dar beneden. Darna wart Herodese
    - geseget, dat syne kindere ene doden wolden. Do leit he erer twe morden. Do
    - "dat de keyser vornam, do sprak he: 'Ik wolde leuer wesen Herodes swin dan"
    - sin kint.' Dar na beghan Herodes sere to suken, vnde sin licham wart vol
    - worme vnde stanck so vule, dat en neymant handelen machte. Do makeden
    - eme de arsten eyn bat in olye. Do se ene vt nemen, do lach he, alse he dot were.
    - Do quam de mere in de stat, dat Herodes dot were. Do vrauwede sijk al de
    - stad. Do he wedder to sijk suluen quam vnde dat vornam, do leit he van alle
    - de borgheres kindere vnde leit se leggen in den torn vnde beuol syner suster
    - Salome, wan he dot were, so scholde se al de kindere laten doden. So moste
    - al de stad bewenen synen dod ane eren danck. Do hadde Herodes syner sone,
    - eyn in den torn gheleget. To eyner tijd scholde Herodes enen appel schellen
    - vnde hadde dat mest in der hant. Vnder des quam eme eyn hoste, vnde he
    - sloch sijk myt dem meste vor dat herte. Do stunden dar knapen, de segen dat
    - vnde menden, dat he sijk suluen hodde dore slagen. Do vloch de mere vt, dat
    - pb: 187
    - Herodes hedde sijk suluen ghemordet. Do beghan sijk de sone to vrauwen in
    - deme thorne. Do dat Herodes vornam, do sande he syne knapen vnde leit den
    - sone morden. Dar na ouer viff dage starff Herodes, vnde syn suster leit aller
    - borgher kindere loß. Also nam de erste konningk Herodes synen ende, de
    - hette Ascalonita.
  - chapter[n=5_16b]:
    - De ander koningk Herodes de hette Antipa vnde was des ersten sone vnde nam
    - synen broder Philippus syn wijff, de hette Herodias. Do en Sunte Johannes
    - Baptista darumme straffede, do leit he en leggen in den kerkenere vnde gengk
    - to rade myt Herodias, wo he ene mochte van den dagen bringen. Also funden
    - se den rad, dat Herodes makede eyne grote blitschap. Do quam Herodias
    - "dochter vnde spelde vor deme konninge. Do sprak he to er: 'Bidde, wat du"
    - wult, dat wil ik dij geuen.' Do beuol er de moder, dat se bidden scholde vmme
    - Sunte Johannes houet. Do leit he eme syn houet affslan. Dar na warp de keyser
    - syne vnhulde vppe Herodes vnde sande ene vte synem koningkrijke ouer
    - mer in eyn elende. Dar starff he yamerliken myt der fruwen, vnde de dochter
    - scholde ghan ouer eyn ys; dat ijs brak, vnde se vordrangk.
  - chapter[n=5_16c]:
    - De dridde konningk Herodes de hette Agrippa, de was Herodias broder vnde
    - wart so arm, dat he vel in eynen mistrost vnde wolde sijk suluen dot smechten
    - vnde beslot sijk in eyneme torne, dar wolde he hunger steruen. Dat wart der
    - suster to wetene vnde segedet erem manne, de nam ene vte deme torne. Dar
    - na was he eyne tijd wol geholden. To eyner tijd vorwet se eme dat. Do toch
    - he hen to Rome vnde dede sijk to Gayus, de was des keysers neue. De halp
    - eme, dat eme de keyser vorlenede de herschop ouer dat yodessche lant vnde
    - makede ene dar to konninge. Do dat yenne andere Herodes sach, dat yd em
    - wol gegan was, do vor he ock to deme keysere. Do screff em desse breue na
    - vnde vntbot deme keysere, dat he eyn vorreder were vnde wolde sijk setten
    - wedder den keyser. To allem wartekene so hadde he so vele wapenes in syner
    - stad, dat he mochte seuentich dusent volkes wol mede belaten. Do de keyser
    - den breff hadde gelesen, do vragede he ene, ofte he so vele wapene hedde.
    - "Do sprak he: 'Ya.' Do sande ene de keyser ouer mer in cyn elende, vnde Herodias"
    - de ne wolde syner nicht vortigen vnde vor mede. Dar storuen se beyde. Do
    - e quam desse Herodes Agrippa vorder to des keysers houe vnde dede sijk to
    - pb: 188
    - 'Gayus. To eyner tijd sath he myt Gayus vp eynem wagen vnde sprak to Gayus:'
    - "'Ik wolde, dat god geue, dat de keyser dot were vnde dat du keyser werest.'"
    - Dat horde de wagen knecht vnde segede dat deme keysere. Do leit de keyser
    - Herodes in den kerkenere werpen, dar weren vele vangene inne. To eyner
    - tijd hadde sijk Herodes gelenet an eynen bom. Vp dem bome sat eyn huk. Dat
    - sach eyn mester, de was dar ock geuangen, de kunde wicken na vogel sanghe.
    - "De sprak to Herodes: 'Du schalt dat weten, dat du kordiken komen schalt to"
    - groter ere, vnde in der groten ere schaltu steruen. Vnde in welker tijd dat
      du
    - mer eynen huk sust bouen dij sytten, so schaltu dar na bynnen vijff dagen
    - steruen.' Dar na geschach, dat de keyser starff vnde Gayus de wart keyser.
    - De nam Herodes vte deme torne vnde sande ene to Jherusalem myt groten
    - eren, dat he dar konningk scholde werden. Do wolde he den yoden behagen
    - vnde dodede Sunte Jacobe. Do he sach, dat den yoden dat wol to danke was,
    - do vengk he Sunte Peter vnde legede en in eynen kerkenere vnde wolde ene
    - na paschen ok doden. Vnder des quam de engel vnde losede Sunte Petere vnde
    - halp eme, dat he vt quam. Darna toch Herodes to eyner stad, de hette Cesarea.
    - Dar quam alle dat lant to samne vnde vntfengk ene myt groten eren. Do hadde
    - he cledere an, de schenen to male van golde. Wan de sunne darup schen, so
    - geuen se eynen wedder blik van sijk, dat eyn mynsche syne ogen nicht enkunde
    - "an em vnscicken. Do begunden en de lude to louen vnde spreken: 'Konningk,"
    - du bist vnse god.' Dar was eme wol mede. Do sach he vp vnde sach
    - "eynen huk bouen sijk sitten. Do he den sach, do sprak he to den luden: 'Dat\
      \ ys"
    - vorlorn, juwe god mot nu steruen.' To hant quam eme eyn plage, dat syn
    - licham beghan to rotten vnde wart vul maden. De vreten ene also lange,
    - went he in viff dagen starff. Aldus hebben se eren ende genomen, desse dre
    - konninge Herodes, de mannigen mynschen hebben lifflos gemaket.
  - chapter[n=5_17]:
    - Kynt leue, nu heffstu wol gehort, dat god dat vorboden heit, dat du neymande
    - morden schalt myt der hant. Du enschalt ok nemande morden myt der tungen,
    - wente de bose tunge de mordet mannighen mynschen. De bose tunge ys
    - gelijk eme swerde. Se ys noch scharper wan eyn swert, wente eyn swert en
    - mach neynen mynschen nicht morden, he ne sij dar yegenwardich vnde dar
    - bij. De bose tunge mordet eynen wol ouer hundert milen. Dat swert nemach
    - eynem mynschen nicht nemen wan dat lijff. De bose tunge benemet mannighem
    - mynschen de sele, wan se ene myt valscheme rade to den sunden dhut edder
    - myt boser lere to schundet to bosen dingen. Also wert mannich mynsche
    - vorraden vnde to houet sunden bracht. Also wart de hilghe fruwe Sunte
    - 'Theadora to valle bracht myt valscher lere. Dar van wil ik dij eyn bilde seggen:'
  - chapter[n=5_18]:
    - pb: 189
    - Dat was eyn eddele fruwe, de hette Theodora, de hadde eynen bederuen man.
    - Do was dar eyn knape, de warp syne bosen leue an de fruwen vnde hedde
    - gerne bij er gewesen vnde sande ere vele ghaue. Dat ne halp eme nicht. Do vant
    - he ene olde touerschen, de sande he to er. De legede ere vele schoner rede vore
    - vnde lose wort also lange, went se segede, se nedorste des nicht don; se hedde
    - "vare, dat yd vnse leue here god sege. Do sprak dat quade wiff: 'Du schalt"
    - 'dat vor ware weten: wat des dages schut, dat sut god. Wat auer in der nacht'
    - schut, des en sut god nicht.' Der valschen lere kunde se vele, wente dat se
      de
    - bederuen fruwen bedroch vnde brachtet darto, dat de knape quam in der nacht
    - vnde begenk eyne sunde myt er. Tohant beruwedet er van herten sere vnde
    - scriede vnde wenede al de nacht ouer wente des morgens vro. Do gengk se to
    - eyneme clostere vnde nam de ebbedischen hemeliken vt vnde vragede se,
    - 'offte god de sunde icht seen mochte, de in der nacht geschein was. Do sprak
      se:'
    - "'God de suth des nachtes also wol alse des daghes. Eme en ys neyn dingk vorborgen,"
    - noch vnder der erden noch bouen der erden. He sut alle dingk vnde
    - weth alle danken vnde allet, dat yu geschein ys, vnde allet, dat yummer schein
    - mach edder schal.' Do dat Theodora horde, do wart se noch serer bedrouet
    - vnde gingk to huß vnde toch mannes cleder an vnde topperde sijk na eynem
    - manne vnde wanderde hemeliken enwech vnde quam tho eynem moneke
    - clostere vnde begaff sijk all dar vnde nomede sijk Theodorus. Vnde eme wart
    - eyn ammet beuolen, dat he scholde myt eyneme wagene varen to der stad
    - vnde scholde dar halen, wes men behouede to deme dostere. Dat ammet hadde
    - broder Theodorus lange. De bederne man bedrouede sijk sere vmme
    - syne husfruwen, de he vorloren hadde vnde newiste nicht wo. To eyner tijd
    - "quam de hilge engel to dem manne vnde sprak: 'Gha hen vp dat velt, dar"
    - schaltu dyne husfruwen seen.' He gengk dar vt vnde stont dar bij deme wege.
    - Do quam se dar driuene myt eynem waghene in eyner kappen. He nebekande
    - "erer nicht; se bekande ene wol vnde sprak wedder sijk suluen: 'O leue man,"
    - wu swar arbeit mot ik hebben vmme de sunde, de ik an dij hebbe beghan.'
    - Do se bij ene quam, do bot se eme guden dach vnde vor vort hen. Do he dar
    - lange gan hadde vnde nement enquam, do genk he wedder to huß vnde was
    - "sere bedrouet. Do sprak de engel des anderen dages to eme: 'De yenne, de"
    - dij gisterne morgen guden dach bot, dat was din husfruwe.' Broder Theodorus
    - bleff in deme clostere in so groter innicheit, dat he vele tekene dede. Dijt
    - "hatede de ouele geist vnde quam to eme vnde sprak: 'O du ouele hut, du ouer"
    - rechte, du menest, dat du my hir vntlopen bist. Ik vinde dij hir vil wol.' Do
    - sloch se vor sijk dat teken des hilgen cruces, to hant vor he en wech. Dar na
    - pb: 190
    - geschach, dat dar in synem weghe synes werdes dochter wart myt eynem kinde.
    - Do vragede de vader, wes dat kint were. Do segede se, dat were brodere
    - Theodorus. Do nam de man dat kint vnde brochtet vor dat closter vnde
    - clagede ouer broder Theodorus. Do eme de abbet schult gaff, do vel he eme
    - "to vote vnde sprak: 'Hilge vader, weset my gnedich, ik byn eyn sundich"
    - mynsche.' Do dede em de abbet dat kint in den arm vnde worpen vt deme
    - clostere. Dat let he myt groter duldicheit vnde bleff dar bij deme clostere
      wol
    - seuen yar vnde vodde dat kint myt melke, de he gebidden mochte van dem
    - 'herde. To eyner tijd quam de ouele geist in eres mannes schepnisse vnde sprak:'
    - "'Wat deistu hir, herte leue wijff ? Ik byn also seik worden dorch dynen willen;"
    - kum wedder to my; ik wil dij vorgeuen al den broke, den du an my beghan
    - "heuest.' Do mende se, dat yd ere man were, vnde sprak also: 'Ik en wil myt"
    - dij nicht to huß gan. Ik wil hijr myne bote ghan vor myne sunde.' Do he dat
    - horde, do vorswant he vnde vor hen. Do prouede he wol, dat yd de ouele
    - geist was. Dar na to eyner anderen tijd do quam de ouele geist in eynes mannes
    - schepnisse vnde brachte myt sijk vele wulne vnde beren vnde lauwen. De
    - "hissede he vppe se, dat se se toryten scholden, vnde sprak: 'Torytet de bosen"
    - hut, dat quade wiff!' Dar vel se in ere beth vnde reip vnsen leuen heren an.
    - Do vorgingk al de bekoringe. Dar na to eyner anderen tijd quemen dar vele
    - ryddere ryden, dar reyt eyn furste vore in der schare, vnde makeden dar
    - eynen hoff. Dar satte sijk de konningk vppe eynen hagen stol, vnde yenne
    - ryddere vellen vp ere kne vnde bededen ene an. Do spreken de ryddere to
    - "Sunte Theodoren: 'Theodora, kum here vnde bede vnsen konningk an.' Do"
    - "sprak se wedder: 'lk bede an mynen god vnde mynen schepper.' Do leit se de"
    - konningk so sere slan, dat se vor eme vor dod bleff liggen, vnde de
    - konningk vorswant myt synen ridderen. Dar na to eyner anderen tijd do
    - quam ghane eyn knape, de brachte eynen korff, dar was ynne vele guder
    - "spise, vnde sprak: 'De konningk, de dij slan leit, de sendet dij desse spise,\
      \ wente"
    - he ne wiste nicht, we du werest. Dat ys eme let, he wil dat gerne beteren vnde
    - wil dyn frunt wesen.' Do sloch se vor sijk dat teken des hilgen cruces, tohant
    - vorswant de yenne vnde vor hen. Dar na to eyner anderen tijd do vant se in
    - dem weghe, dar se ghan scholde, vele goldes. Do dachte se, dat yd were eyn
    - bekoringe des ouelen geystes vnde sloch vor sijk dat teken des hilgen cruces.
    - To hant vorswant dat golt vnde wart to nichte. Do se seuen yar hadde gewesen
    - in der penitencien vnde in mannigerhande bekoringe, do irbarmede sijk de
    - abbet ouer en vnde nam en wedder in dat closter. Dar na, ouer twe yar, do nam
    - se dat kint wedder to sijk vnde leit sijk besluten in eyner klus. Do sande de
    - pb: 191
    - abbet moneke al hemelilke vor de klus, dat se horen scholden, wat se dede.
    - Do nam se dat kint vnde beghundet to leren vnde kustet vor synen munt vnde
    - "sprak: 'O herte leue kint myn, de tijd ys nu komen. Ik beuele dij vnsem leuen"
    - heren gode. Leue kint, du schalt gode leff hebben van al dyneme herten. Du
    - schalt gerne beden vnde gerne vasten vnde schalt dessen broderen willichliken
    - denen an groter otmodicheit.' Do se dat kint wol geleret hadde, do vel se
    - vppe ere kne vnde helt de hende vp to gode vnde gaff eren geyst vp. Do dat
    - kint dat sach, do vel yd er vmme den hals vnde begunde bitterliken sere to
    - wenen. In der suluen nacht, do se starff, do wart deme abbete bewiset eyn
    - schone teken. Eme duchte, dat he were in eyner stede, dar scholde brutlacht
    - wesen. Dar wart eyn grot blitschap beredet vnde wart bered eyn schone
    - gulden bedde. Dar na quam de brut myt groteme trecke vnde myt groten
    - eren. De brut ghengk sitten vp dat bedde. Dar quam ghan eyn grot michel
    - schar de hilgen engele vnde vellen vp ere kne vor de brut vnde bededen se an.
    - Dar na quam eyn grot schare der hilgen mertelere vnde deden ock also. Dar
    - na quam eyn grot schare der hilgen junckfruwen vnde deden ock also. Dar na
    - quemen al de hilgen, de in deme hemelrike weren, vnde deden ock also. Do
    - "sprak de engel to deme abbete: 'De brut dat ys broder Theodorus, de to vnrechte"
    - betegen ys myt deme kinde. He ys des ganß vnschuldich.' De abbet
    - wart vntwaket vnde leip snelliken to der klus vnde vant ene dod vnde beuant,
    - "dat he eyn fruwes name was. Do sprak de engel to deme abbete: 'Ryth snelliken"
    - to der stad, vnde we dij aller erst vntmotet, den bringk myt dij here.' De abbet
    - de reth hen. Do vntmotte eme eyn man, deme vragede de abbet, wur he hen
    - "wolde. Do sprak he wedder: 'Ik wil ghan to daseme clostere, dar ys myn"
    - husfruwe gestoruen, de wil ik seen.' Dat hadde eme de hilge engel geseghet.
    - Do nam en de abbet vnde vorde en, dar de fruwe was. Dar wenede de man
    - van herten sere vnde brochten se to graue myt groten eren. Do vor de man in
    - de suluen klus vnde denede dar vnsen heren gode al syne leuedaghe. Vnde dat
    - kint volgede der lere syner saligen ammen Sunte Theodoren vnde wart
    - eyn hillich broder vnde nam so sere tho an allen guden dingen, dat he dar na
    - wart to abbete gekoren, vnde brachte syn leuent vp eynen saligen ende. Also
    - mote wij alle, des helpe vns de vader vnde de sone vnde de hilge geist. AMEN.
  - chapter[n=5_19]:
    - Kynt leue, du schalt nicht morden myt dyner vorsumicheit. Dat schaltu so
    - 'vornemen: Bistu in der achte, dat dij de lude sint beuolen to bewarene, de
      en'
    - schaltu nicht vorsumen. Du enschalt se nicht vorderuen laten. Du enschalt
    - des nicht staden, dat se dat don, dat bose is. Du schalt se holden to dem besten.
    - Eyn vader edder eyn moder schal syn kint holden to dem baten. Eyn pauwest
    - edder eyn bisschop edder eyn prouest edder eyn perner edder eyn landes here
    - pb: 192
    - edder eyn voget edder eyn richter scholen ere vndersaten sturen to guden
    - dingen. Vorsumen se dat vnde laten ere vndersaten vorderuen an erer sele,
    - se syn morder vor gode vnde hebben se gemordet in erer sele. Darumme
    - schaltu dyne kindere gerne sturen to dem besten, dat se nicht vordauen.
  - chapter[n=5_20]:
    - Dat geschach in der olden e, dat de kindere van Israhel ichteswelke affgode
    - anbededen vnde deden sunde darumme, dat de fursten des nicht en stureden. Do
    - bot vnse here god Moysese, dat he alle de fursten scholde hengen laten an
    - eynen galghen.
  - chapter[n=5_21]:
    - Dat was eyn prester in der olden e, de hette Hely. De hadde twe sone, de heten
    - Ofny vnde Fynees. De weren bose vnde begengen sunde myt den fruwen, de
    - dar er offer brachten. Dat wiste de vader wol vnde enstraffede se nicht also
    - he scholde, wente he straffede se alto weckliken, also dat se van den sunden
    - nicht enleten. Darumme so vorwarp ene vnse leue here van syneme ammete
    - der presterschop, vnde syne sone worden geslagen in deme stride, vnde he vel
    - van syneme stole vnde thobrak den hals.
  - chapter[n=5_22]:
    - Dat geschach to eyner tijd, dat eyn hillich man horde eyne stemme ropen
    - "eyner sele. De vlokede ereme vadere vnde sprak: 'Voruloket vnde vormalediet"
    - sistu, vader, dat ik dorch dynen willen vordomet byn. Voruloket vnde vormalediet
    - sistu hude vnde jummer mer.'
  - chapter[n=5_23]:
    - Dat was eyn man, de hadde eyn kint, dat hadde he sere leff. Dat was viff jar
    - olt. Dat hadde geleret ouele spreken. Wan eme wat to quam, so vlokedet vnde
    - sprak sere ouele. To eyner tijd haddet de vader vp dem schote, vnde id sprak
    - "vaste bose wort. Do sach yd den duuel komen. Do reip yd: 'O we, leue vader,"
    - hir komet morlude, de willen my van hyrmen voren!' Dar na nemen de duuele
    - dem vader dat kint van syneme schote vnde vordent hen myt lyue vnde myt sele.
  - chapter[n=5_24]:
    - Dat was eyn man, de hadde eynen leuen sone. Deme en sturede he nicht, do
    - he yunck was. Wat he dede, dat was yo wol gedan. Do beghan he ersten to
    - 'vinden, dat ander lude vorloren: meste, reymen vnde budele vnde alsodane'
    - pb: 193
    - cleyne dingk. Dar na beghan he to stelen swert vnde perde vnde grote
    - dingk. Do beghan he to dobelen vnde krogen vnde beghan eyn ghut kumpan
    - to werdene. Dar na beghan he to stelen vnde to rouene, wat eme vore wischerde.
    - Darna wart he begrepen vnde wart vorordelet to dem galgen. De
    - vader ghing na wente vnder den galgen vnde wenede vnde scrigede vnde helt
    - "sijk sere ouele. Do sprak de sone to dem vader: 'Vader, gij hebben my sere"
    - leff gehad. Ghat here vnde latet my juw kussen, er ik vp stige.' De vader trad
    - to vnde wolde ene kussen. De sone grep dar vnde beth deme vader de nesen
    - "aff. Do reip de vader luder stemme: 'O we, leue sone, hebbe ik dijt an dij"
    - vordenet, dat du my de nesen aff biten schalt?' 'Ja,' sprak de sone, 'gij hedden
    - dat wol an my vordenet, dat ik dij billiker dat houet affbete. Dat ik hangen
    - schal, dat ys juwe schult. Hedde gij my gesturet, do ik junck was, so en were
    - my desses neyn nod.'
  - chapter[n=5_25]:
    - Kynt leue, werestu eyn abbet edder eyn ebbedische, du schalt dyne vnderdanen
    - dwingen, doch schaltu se dwingen myt beschedenicheit. Letestu en eren
    - willen alto sere, dat ys bose. Dwingestu se vnbeschedeliken, dat en doch ock
    - nicht. Mate ys to allen dingen ghut. Darumme so rame du der mate. Wes
    - nicht altostrenge dyneme vnderdanen. Denke, wo dij was, do du vnderdan
    - werest. Welk mynsche, de nicht en heft wesen vnderdan, de nescholde nummer
    - ouer andere lude raden, wente he ys vnvorsocht, darvmme nekan he anderen
    - vndersaten nicht gelouen.
  - chapter[n=5_26]:
    - Dat geschach in eyneme clostere, dar weren moneke ynne, de scholden eynen
    - abbet kosen. Do was dar eyn hoch pape nyginges in dat closter komen, de
    - was noch vnvorsocht. Den koren se to abbete. Do wart he so strenge, dat he
    - nemende louen kunde. Do satten se ene wedder aff vnde wrogeden ene in deme
    - capittele alle daghe vnde geuen eme water vnde brot eten vnde slogen eme
    - grote disciplinen myt roden. Dar na, do he sijk wol vorsocht hadde, do makeden
    - se ene wedder to abbete. Do wart he so barmhertich vnde so gut, dat se ene
    - alle leff hadden. Dat quam dar van, dat he wol vorsocht was.
  - chapter[n=5_27]:
    - pb: 194
    - "Eyn abbet quam to Sunte Ancelmus vnde sprak: 'Leue vader, segget my:"
    - Wat schole wij don den kinderen, de wij vntfan? Wij slan se vele vnde sere,
    - dat enhelpet nicht. Jo wij se mer slan, yo se erger werden.' Do sprak Sunte
    - "Ancelmus: 'Here her abbet, berichtet my, des ik yuw vraghe: Ofte gij eyne"
    - planten poteden in juwen garden vnde betuneden en so enge, dat he syne
    - telgen nicht vtlaten mochte, wat bomes scholde dar van wassen ? Werliken,
    - dar van worde eyn vnnutte bom. Also do gij bij juwen kinderen, de gij vntfan.
    - De dwingen gij alto sere vnde slan se, dat se wittelos werden, vnde maken
    - dat myt juwem vnbeschedenen dwange, dat se yuw haten, de yuw leff scholden
    - hebben, vnde brengen se darto, dat se ntyne innicheit noch soticheit mogen
    - hebben an ereme herten, sunder had vnde nyd vnde affgunsticheit vnde bosen
    - wan vnde vorsmainge erer prelaten vnde werden wedder willich vnde vnhorsam
    - vnde trach to godes denste.'
  - chapter[n=5_28]:
    - Dat was eyn abbet, de was sere strenge. De hadde eynen monek in syneme
    - clostere, den vorwan syn krankheit vnde bekoringe, dat he in sunde vel. Do
    - en wolde eme de abbet neyne gnade don vnde warp ene vte deme clostere.
    - Dat vornam eyn hillich abbet, de hette Sunte Pastor. De leit den monik tho
    - sijk halen vnde yrbarmede sijk ouer en vnde troste en myt sachten worden,
    - vppe dat he nicht in eynen mistrost en velle vnde dede grotter sunde. Dar
    - na sande he yenneme abbete boden, de ene vt geworpen hadde. Do he quam,
    - "do sprak he to eme desse liknisse: 'Dat weren twe man, ere yowelijk hadde"
    - eynen doden, den he bewenen scholde. Do ghengk de ene hen vnde halp
    - deme anderen wenen vnde leit synen egenen doden vnbewenet.' Do de abbet
    - de liknisse horde, do prouede he wol, dat he ene meynede, wente he hadde des
    - monnekes sunde sere ho ghewegen, vnde syne egene sunde leit he vngewegen.
    - Do beghan he syne egene sunde to bedenkene vnde yrbarmede sijk ouer den
    - monnik vnde nam ene wedder in dat closter, vnde he bleff eyn hillich man.
  - chapter[n=5_29]:
    - Dat was eyn hillich abbet, de hette Moyses. De was sere barmhertich to vorgeuene
    - den, de gebroken hadden. Do geschach dat in syneme clostere, dat
    - eyn monnik to valle quam. Do vorworpen ene de moneke vnde vorsmaden
    - ene. Do gengk de abbet to vnde nam eynen groten korff vul sandes vnde
    - pb: 195
    - "droch den vpp syneme rugge. Do spreken de monneke: 'Leue vader, wat"
    - "dregestu den sand vppe dyneme rugge?' Do sprak he: 'Dijt sint myne sunde,"
    - de drege ik achter my vp myneme rugge, der en se ik nicht. Vnde gij komet
    - nu vnde willet anderer lude sunde recken vnde richten.' Do se dat horden,
    - do proueden se wol, dat he se menede, wente se vorsmaden yennen monik
    - vmme syne sunde vnde segen erer eygenen sunde nicht.
  - chapter[n=5_30]:
    - In der predeker orden was eyn hillich broder, de hette mester Iordan. De
    - was eyn mester ouer den orden vnde was sere barmhertich. Dat geschach to
    - eyner tijd, dat eyn broder bekoret wart, dat he vt dem orden leip. Dar na quam
    - he wedder vnde sochte gnade, dat men ene wedder vntfan wolde. Do sprak
    - "mester Yordan to den anderen broderen: 'Gij leuen broder, yrbarmet yuw"
    - vnde vntfat ene wedder. Blift he buten syneme orden, he mochte syne sele
    - "vorlesen.' Do was dar eyn broder, de sprak: 'Dar late ik alleen vmme.' Do"
    - "sprak mester Yordan: 'Broder, hedde gij eynen dropen blodes gegoten vor"
    - en, alse Christus al syn blot got, so en spreke gij so nicht.' Do bedachte he
    - sijk vnde nam en wedder to dem orden.
    - part: 6
    - pb: 196
    - Vader leue, ik bidde juw dorch den milden god, leret my, welk ys dat seste
    - bod. Kint leue, dat wil ik gerne leren dij, vppe dat du gode biddest vor mi
    - 'Dat seste bot spreket also: Mynsche, du en schalt nicht vnkusch wesen. Kint'
    - 'leue, dat schaltu also vornemen: Du neschalt nycht vnkusch wesen, noch myt'
    - dynen danken, noch myt worden, noch myt werken, noch myt dyner begerunge,
    - noch myt vulbort, noch myt rade, noch myt seende, noch myt horende,
    - noch myt al dynen synnen. Du en schalt ock de vnkuscheit nicht mede weten.
    - Du en schalt ok in dyneme huß des nicht staden, noch in dyneme houe,
    - noch nergen in dyneme egendome. Deistu dat, du bist der sunde deilhaftich.
    - Darumme neschaltu neyn vnkusche ingesinde holden. De vnkuscheit de
    - mishaget vnseme leuen heren so sere, dat he dorch der sunde willen to eyner
    - tijd wolde de werlt altomale vordelget hebben vnde sprak also, dat eme dat
    - ruwede, dat he den mynschen hedde gemaket.
  - chapter[n=6_1]:
    - Do gebot vnse leue here eyneme hilgen manne, de hette Noe, dat he scholde
    - maken eyne arken. De arke buwede Noe wol hundert jar. Dar na, do de arke
    - rede was, do wachtede noch vnse leue here twintich jar, vppe dat sijk de mynsche
    - bekerde vade leite van der vnkuscheit. Do he nicht afflaten wolde, do bot he
    - deme hilgen manne Noe, dat he scholde ghan in de arken myt synen dren
    - sonen vnde darto syn husfruwe vnde syner sone husfruwen vnde scholde
    - allerhande creature mit sijk nemen in de arken. Van den creaturen, de schedelijk
    - sin vnde vnreyne, der scholde he nemen eyn par, eynen hey vnde eyne sei, alse
    - wulne, beren, lauwen, vosse, hunde, catten, ratten, muse vnde des gelijk. Van
    - den creaturen, de vnschedelijk syn vnde nutte, der scholde he nemen drey par
    - vnde eyn dar bouen -- dat weren seuen stucke, dre hey vnde dre sei vnde eyn
    - dar bouen -- dat scholde he gode offeren, wan he wedder vt der arken genge.
    - Dijt weren vnschedelike creature, de nutte mochten sin, der scholde he mer
    - hebben dan der anderen, also sint schap, koye vnde segen vnde des gelijk. Do
    - pb: 197
    - alle desse creatur weren komen in dey arken, do slot vnse leue here de arken
    - buten to vnde leit do regen vertich dage vnde vertich nacht, dat yd nu vp helt,
    - vnde de arke vlot bouen allen bergen veftich vademe ho. Vnde alle dat leuendich
    - was vp der erden, dat vordrank, behaluer de in der arken weren. Do dat
    - water so hadde gestan hundert daghe vnde veftich dage, do beghan yd to
    - vallen. Do yd geuallen hadde wol vertich dage, do dede Noe dat vinster vp
    - vnde sande den rauen vt. De vant eyn azs vleten, dar bleff he vppe vnde ne
    - quam nicht wedder. Dar na sande he de duuen vth. De ne vant nergen neyn
    - lant, dar se vppe mochte rasten, do quam se wedder to der arken. Dar na
    - ouer seuen dage sande he auer de duuen vth. Do quam se wedder vnde brochte
    - eynen gronen telgen van eyneme oly bome. Do wachtede he nochtan seuen
    - dage, do sande he auer de duuen vth, de ne quam do nicht mer wedder. Do
    - prouede he wol, dat se droge lant vunden hadde. Do gengk he vte der arken
    - myt alle den creaturen, de dar weren. Do buwede he eynen altar vnde offerde
    - vnseme heren gode van al den creaturen dat seuede houet. Aldus wart al de
    - werlt vordelget vppe achte mynschen dorch der groten sunde willen der
    - vnkuscheit. -- Leue kint, hirumme schaltu der vnkuscheit vormiden.
  - chapter[n=6_2]:
    - Kynt leue, dorch der vnkuscheit willen so gengen viff stede in de affgrunde.
    - 'De weren geheten: Sodoma, Gomorra, Seboym, Sela, Segor. Do vnse leue'
    - here de stede vordelgen wolde, do quam he erst to Hern Abraham vnde kundigedet
    - 'eme, dat he de stede vordelgen wolde. Do sprak Her Abraham:'
    - "'O leue here, wultu de guden delgen myt den bosen? Des en schaltu nicht don."
    - O leue here, ofte in den viff steden weren viftich gude lude, woldestu den
    - steden icht schonen dorch der lude willen?' 'Ja,' sprak vnse leue here, 'weren
    - dar viftich gude lude in den viff steden, ik wolde erer schonen.' Do sprak Her
    - "Abraham: 'Offte dar weren viff vnde vertich, wat woldestu don?' Vnse leue"
    - "here sprak: 'Ja, ik wolde erer schonen.' Abraham sprak: 'O leue here, off"
    - "dar weren vertich?' Vnse leue here sprak: 'Ya, ik wolde er schonen.' Her"
    - "Abraham sprak: 'Off dar weren viff vnde dertich?' Vnse leue here sprak:"
    - "'Ya, ik wolde er schonen.' Abraham sprak: 'Offte dar weren drittich?' Vnse"
    - "leue here sprak: 'Ya, ik wolde erer schonen.' Also stech he nedder wente vppe"
    - "teyne. Do sprak vnse leue here: 'Weren dar teyn gude lude, ik wolde erer"
    - schonen.' Do ne sach he vnsen heren nicht mer. Do was dar in der stad to
    - Sodoma eyn ghut man, de hette Loth. Deme sande god twe engele vnde
    - pb: 198
    - vnbot eme, dat he vte der stad ghan scholde, wente god wolde de stad delgen.
    - Do was he dar wat trach tho. Do nemen en de engele myt synem wiue vnde
    - "myt synen twen dochteren vnde vorden se vt der stad vnde spreken: 'Ghaet"
    - vor juw den berch vp vnde en seit nicht to rugge.' Se gingen hen. Do sande
    - god van deme hemele blixem, vur vnde sweuel vnde vorbrande de stad vnde
    - de anderen stede. Do Lottes wijff dat scrient horde, do sach se to rugge. To
    - hant wart se to eme stene vnde steit noch al dar. Alse vordelgede god de stede
    - dorch der vnkuscheit willen. Do gengk Loth vp den berch myt synen twen
    - dochteren vnde wonede dar in eyner stenkulen. Do menden de dochtere, dat
    - de werlt altomale vordelget were myt dem vure vnde menden, dat neyn
    - mynsche in der werlde were wan se dre. Do dachten se eynen rad, wo se de
    - werlt mochten wedder oken, vnde geuen erem vadere starken win drinken,
    - dat he al dore sad wart. Do gengk de ene dochter bij eme slapen. Der telede
    - he eyn kint in syner vordrunkenicheit, dat he des nicht enwiste, dat se syn
    - dochter was. He mende, dat se syn husfruwe were. Dar na, eynes anderen nachtes,
    - do gengk de ander dochter bij eme. De vntfengk ock eyn kint; dat was eyn sone.
    - Hedde Loth nochteren wesen, he hedde dat node gedan. He dede dat in vordrunkener
    - 'wise. -- Kynt leue, dijt schal dij eyn lere wesen: Wultu eyn kusch leuent'
    - hebben, so schaltu dij bewaren vor vordrunkenicheit vnde vor ouer vlodicheit
      an
    - eten vnde an drinken. Du schalt dynen licham castigen myt hungere, myt dorste,
    - myt wakene, myt bedene, myt harden clederen, myt hardeme leghere, myt
    - roden, myt swepen vnde des gelijk.
  - chapter[n=6_3]:
    - Svnte Benedictus volde to eyner tijd grote bekoringe an syneme lichamme.
    - Do toch he sijk naket vt vnde welterde sijk an eyneme dorne busche vnde in
    - der netelen, also dat al sin licham toreten wart. Also vorgingk eme de bekoringe.
  - chapter[n=6_4]:
    - Eyn hillich man volde to eyner tijd bekoringe. Do toch he syne cledere
    - vnde gengk naket stan in eyne kolde see also lange, wente eme de bekoringe
    - vorgingk.
  - chapter[n=6_5]:
    - Dat was eyn hillich ensedelingk, de wonede in eyner cellen allene. Do weren
    - dar vorlatene lude, de schunden eyn bose wijff dar to, dat se scholde ghan to
    - yenneme guden manne vnde scholde en bekoren. Se quam eynes auendes vor
    - syn huß vnde bad dorch den rijken god, dat he se herbergen wolde, se en
    - pb: 199
    - kunde anders neyne herberge hebben. De gude man hadde angest, dat se de
    - wulue vreten, vnde irbarmede sijk vnde leit se in. Do se myt eme dar allene
    - sath, do beghan se sijk to blotene bij dem vore vnde sprak eme tzirliken to
    - vnde lachede em to. Do de gude man de bekoringe volde an syneme lichamme,
    - do genk he in de kameren vnde slot de bynne tho vnde leit se dar buten bij
    - dem vure. Do nam he eyn lecht vnde vorbrande al syne vingere, vp dat eme
    - de bekoringe vorginge. Des morgens quemen yenne, de dat wijff dar gesant
    - hadden, vnde stotten dat huß vp vnde wolden se to samne vinden. Do vunden
    - se dat wijff dot liggen vnde vunden, dat de gude man al syne vingere vorbrant
    - hadde.
  - chapter[n=6_6]:
    - Dat was eyn hillich ensedelingk, de hadde ock grote bekoringe van vnkuschen
    - danken vnde van fruwen. Do gengk he hen vnde snet eyn stucke van eyneme
    - doden wine vnde legede dat in syne cellen. Dat stank vule also eyn azs, dar
    - van vorgengk eme al de bekoringe, de he to wyuen hadde.
  - chapter[n=6_7]:
    - Dat geschach to eyner tijd, do men de hilgen mertelere pinigede mannigerhande
    - wijs, do nemen se eynen jungelingk vnde wolden ene darto dwingen,
    - dat he sunde don scholde myt fruwen. Des en wolde he nicht don. Do nemen se
    - en vnde brachten en in eynen wunnichliken bomgarden. Dar weren rosen
    - vnde lilien vnde blomen vnde mannigerhande schone bome vnde eddele roke
    - van mannigerhande krude vnde worte. Dar sungen de nachtegelen vnde
    - mannigerhande vogelte. Dar was gemaket eyn schone bedde van baldeke vnde
    - van syden wande. Dar legedemen den hilgen jungeling naket vp vnde bant
    - eme syne hende vnde syne vote, dat he sijk nicht weren mochte. Dar genk
    - do bij eme liggen eyn schone junck wiff all naket. De beghan myt eme to
    - tacken vnde helsede ene vnde kuste ene vnde grep en schemeliken an. Do
    - de hilge jungelingk neyne were mochte hebben, do beth he syne egenen
    - tungen aff vnde spigede se der vnreynen vnder de oghen, vnde alle dat blot,
    - dat he vte syner tungen kouele sugen, dat spigede he er vnder er antlat, vnde
    - also vorwan he se.
  - chapter[n=6_8]:
    - Dat was eyn hillich broder, de scholde ghan myt syner moder. Do quemen se
    - to eynem watere, dar scholde he se ouer leiden. Do bewant he syne hant myt
    - syneme clede vnde ne wolde se nicht beroren myt syner bloten hant. Do sprak
    - pb: 200
    - "de moder: 'Leue sone, wurumme bewindestu dyne hende, yo byn ik dy."
    - "moder?' Do sprak he wedder: 'Moder, en westu des nicht, dat des wyues"
    - licham ys eyn vur? In deme, dat ik dij berorede, so quemen my andere fruwen
    - in dat herte.'
  - chapter[n=6_9]:
    - Dat was eyn gud broder, de wart gewroget vor syneme priore, dat he ene
    - "fruwen bij der hant hadde grepen. Do sprak de broder: 'Hilge vader, dat is"
    - "vnschedelijk, wente dat was eyn gud fruwe.' Do sprak de prior: 'De regen de\
      \ is"
    - gud, vnde de erde de is gud. Doch wert dar bewilen eyn pol van, wan se to
    - samne komen. Also schudet bewilen, dat eyn gud man vnde eyn gud fruwe
    - mogen so lange to samne wesen, dat dar bose bekoringe komet.'
  - chapter[n=6_10]:
    - Dat was eyn olt hillich broder, de was sek vnde krank. De bat orloff van syneme
    - abbete, dat he moste varen in dat lant to Egipten, vp dat he deme clostere
    - "nicht to swar were Do sprak de abbet: 'Vader, bliuet to huß. Kome gij vt,"
    - "gij mogen vallen in vnkuscheit.' Do sprak yenne: 'O hilge vader, warumme"
    - sprekestu also? Ik byn eyn olt krank man vnde myn licham ys alrede vordodet;
    - ik mach dat wol bewaren.' He toch hen vnde quarn in eyne stad, dar
    - lach he vnde was krank. Dar was eyn yunck derne, de denede eme vnde
    - makede eme syn bedde. Do he stark was geworden, do vorwan ene de bekoringe,
    - dat he to valle quam myt der dernen, vnde se wan eyn kint. Do beghan
    - eme dat sere to beruwen, dat he de groten sunde hadde beghan. Do nam he
    - dat kint in synen arm eynes hilgen dages, do al de moneke in der kerkern
    - weren, vnde gengk vor se alle stan vnde bekande openbare syner sunde vnde
    - "wenede vnde sprak: 'Dijt ys eyn kint der vnhorsamicheit.' Do begunden al de"
    - 'brodere myt eme to wenen, dat he to sulkem yamere komen was. Do sprak he:'
    - "'Leuen brodere, bewaret juw. Seet wat my gescheen ys vp myne olden daghe.'"
    - Do vor he wedder in synne klus vnde genk syne bote al de wile, dat he leuede.
    - Kynt leue, wultu vnkuscheit vormiden, so schaltu fruwen kumpanige vlen,
    - Nym eyn bilde an deme kuschen Yosepe, de Hern Jacopts sone was. Van
    - 'syneme leuende wil ik dij eyn cleyne seggen:'
  - chapter[n=6_11]:
    - Dat was eyn hillich patriarche, de hette Jacob, de hadde twelff sone. Dar was
    - eyn mang, de hette Josep, den hadde he aller leuest. Deme makede he eynen
    - schonen rok. Wan Yosep wat boses sach van synen broderen, dat segede he
    - pb: 201
    - synem vader. Darumme so hateden ene syne brodere. To eyner tijd sach
    - "Yoseph eynen drom. Den segede he synen broderen vnde sprak: 'My duchte,"
    - dat wij weren vp dem ackere vnde hadden malk eyne gharne gesneden, vnde
    - juwe gharue vellen nedder vor myne gharue vnde bededen myne gharne an.'
    - Dijt vorsmade en sere. 'Wanne,' spreken se, 'schaltu vnse here werden?' Dar
    - na sach he eynen anderen drom, den segede he vor syneme vadere vnde vor
    - "synen broderen vnde sprak: 'My duchte des, dat my de sunne vnde de mane"
    - "vnde eluen sternen anbededen.' Do sprak de vader: 'Wat meynet dat? Schole"
    - wij dij alle anbeden, dyn moder vnde ik vnde alle dyne brodere?' Dat hateden
    - de brodere sere. Eyns do sande en syn vader to synen broderen vp dat velt. Do
    - "se en seghen, do spreken se: 'Hijr kumpt de dromer. Ghawe, wij willen"
    - en doden vnde seen, wat eme sin drom vordrege.' Do sprak der broder eyn,
    - "de hette Ruben: 'Neyn, wij en willen en nicht doden, wente he ys vnse vlesch"
    - vnde vnse blot. Wij willen ene werpen hir in dessen olden putte, de hir ys in
    - der wostenige, vnde willen spreken, dat en de wilden deir gegeten hebben.'
    - Dat sprak he darumme, dat he eme gerne hedde gehulpen. Dar nemen se
    - Josepe vnde togen eme synen rok vt vnde leten ene in de depen kulen. Do
    - Ruben en wech was geghan, do quemen dar koplude, de voren dar vore hen.
    - Do nemen se Yosepe vte der kulen vnde vorkoften en den kopluden vmme
    - drittich penninge. Do nemen se synen rock vnde toreten den vnde besprengeden
    - den myt blode vnde sanden den synem vadere vnde segeden, se hedden
    - en funden. Do mende de vader, dat en de wilden deyr gegeten hedden, vnde
    - "scrigede vnde wenede vnde sprak: 'Dat aller boseste deir dat heft mynen leuen"
    - sone Josepe gegeten.' Also wenede he mannighe tijd. Do quemen syne kindere
    - "vnde wolden en trosten. He wolde neynen trost vntfan vnde sprak: 'Ik wil"
    - scrigende vnde wenende varen to myneme leuen sone in de helle.' De koplude
    - de vorden Yosepe in dat lant to Egipten vnde vorkoften ene. Den kofte eyn
    - furste, de hette Putifer. Josep was kusch, bederne vnde truwe vnde wijs vnde
    - hadde god vor oghen. Do sin here dat prouede, do beuol he eme al sin gud.
    - Do was he eyn sere schone jungelingk, vnde syn fruwe warp ere leue vp en
    - "vnde sprak: 'Josep, du schalt don, dat ik dij hete vnde schalt bij my slapen.'"
    - "Do sprak he: 'Myn here truwet my wol vnde heft my al sin gud beuolen;"
    - ik wil eme de vntruwe nicht don.' Dar na to eyner tijd hadde Yosep wat to weruene
    - in syner fruwen kemenaden, vnde se was dar allene inne. Do grep se Yosepe
    - "bij syneme clede vnde sprak: 'Josep, slap bij my.' Do leit he dat cleit vallen"
    - vnde leip van er vte deme hus. Se nam dat cleit vnde heldet, wente er man
    - quam, vnde wisedet eme vnde clagede ouer Yosepe, dat he were to er komen
    - vnde wolde se vnerett hebben. Do wart de here tornich vppe Yosepe vnde warp
    - pb: 202
    - er in des konninges torn, dar de vangenen inne legen. Dijt vnrecht let Josep
      dorch
    - der kuscheit willen, vnde vnse leue here en vorghat syner nicht. God sande
    - deme tornhodere dat in syn herte, dat he Josepe leit vri ghan in deme torne
    - vngesponnen, dat he de anderen vangenen bewaren scholde. Do geschach dar
    - na, dat konningk Pharo synen schencken vnde synen backmester in den suluen
    - torn warp, vnde Yosep plach erer. Des nachtes sach malk eynen drom, des
    - weren se bedrouet. Des morgens quam Josep to en vnde vragede, wurumme
    - "se bedrouet weren. Do spreken se: 'Wij hebben malk eynen drom geseen vnde"
    - "Wij hebben neymande, de vns den beduden wille.' Do sprak Yosep: 'Segget"
    - "my juwe drome.' Do sprak de schencke: 'Ik sach eynen wynstammen, dar"
    - weren dre wynrauen vt gewassen, de bloyeden vnde brochten winberen.
    - Vnde ik hadde des konninges drinkenap in myner hant vnde druchte de
    - winberen in den nap vnde brachtene deme konninge drinken.' Do sprak
    - "Josep: 'Dat bedudet so vele, dat ouer dre dage schal dij de konningk vt deme"
    - torne nemen vnde schal dij so weldich maken, alse du vore werest.' Do sprak
    - "de backmester: 'My duchte, dat ik vp myneme houede droge dre korue myt"
    - "brode. Do quemen de vogele vnde nemen my dat brot.' Do sprak Josep:"
    - "'Dat bedudet so vele: ouer dre daghe let dij de konningk hengen in eynen"
    - galgen, vnde de vogele scholen din vlesch eten.' Dar na, ouer dre daghe, leit
    - de konningk den backmester hengen, vnde den schencken satte he wedder in
    - syn ammet. Dar na, ouer twe yar, do sach konningk Pharo twe drome vnde
    - leit alle syne mestere halen. Do ne was erer neyn, de eme de drome kouele
    - beduden. Do dachte de schencke vppe Yosepe vnde segede deme konninge,
    - wo he eme vnde syneme kumpen ere drome bedudet hedde. Do leie he ene
    - 'halen vte deme torne vnde segede eme, wat he geseen hedde: Eme duchte,'
    - dat he stunde bij eme vlete. Dar quemen vt ghane seuen ossen, de weren sere
    - veth. Dar na quemen seuen maghere ossen, de vreten de vetten in eren hals.
    - Dar na sach he vppe eyneme halme wassen seuen aren, de weren vul. Dar bij
    - sach he vp wassen seuen andere, de weren ydel vnde vreten de ersten al vp.
    - "Do sprak Yoseph: 'Desse twe drome hebben eyne bedudinge: Dat scholen"
    - komen seuen gude yar vnde schal kornes alte vele wassen. Dar na scholen
    - komen seuen dure jar, dat neyn korn wassen schal. Konningk, nu su vmme
    - eynen man, de dij in den guden yaren so vele kornes samne, dat du de anderen
    - jar kornes genoch hebbest.' Do de konningk dat horde, dat he so wijs was, do
    - makede he en to eyneme heren ouer al sin lant vnde leit ene voren vppe syneme
    - guldenen waghene al dat lant vmme vnde bod, dat al dat volk ere kne scholden
    - teghen eme boghen alse vor deme konninge. Do de guden yar quemen, do
    - samende Josep alle dat korn, dat he hebben mochte, vnde leit spikere buwen
    - pb: 203
    - vnde schunen vnde leit dat korn bewaren yegen de hunger yar. Dar na geschach
    - dat, dat he al dat lant vmme vor myt groter herschop. Do was eyn here, de
    - hette Pontifar, de ene in den torn hadde laten geworpen. De hadde eyne dochter,
    - de was sere schone vnde was so stolt, dat se neynen man en vant so schone vnde
    - so eddele, de er behagede. Ere nemochte ock neyman so na komen, dat he se
    - besege. De junckfruwe de hette Asenech vnde sath vp eme hogen torne.
    - De was wol getziret myt suluere vnde myt golde vnde myt duren steynen,
    - myt baldeken vnde myt pellen vnde myt bliante vnde hadde bij sijk seuen
    - junckfruwen, de ere deneden, vnde achteyn frome helde, wol gewapenet, de
    - bewareden den torn, dat dar neymant toghan mochte. Vppe deme torne hadde
    - se affgode van suluere vnde van golde, de plach se antebeden. Do sande Josep
    - synen boden vore to des heren houe vnde vnbot eme, dat he dar komen wolde.
    - Des was Putifar gefrouwet sere vnde segede dat syner dochter, dat Josep dar
    - komen wolde, den de konningk so hoch gemaket hedde, vnde vragede
    - se, oft se ene nemen wolde to eynem manne. Do vorsmade er dat sere vnde
    - sprak, se newolde neynen vangenen nemen to manne, se wolde hebben eynes
    - konninges sone. Dar na quam Yosep varene vppe des konninges guldenen
    - wagene myt groteme trecke vnde hadde eyne guldene kronen vppe syneme
    - houede. Vppe der kronen stunden twelff dure steyne, de schenen van golde,
    - vnde hadde eyne guldene roden in syner hant vnde was gekledet myt purpure.
    - Dar gengk eme Putifar vntegen myt syner husfruwen vnde vellen eme to
    - vote vnde vntfengen ene myt groten eren. Da sach Asenech van deme torne
    - vnde sach Yosepe in so groten eren. Do was er dat leit, dat se gesproken hadde,
    - "vnde sprak also: 'Hir kompt de sunne van deme hemde varen. Ik newiste des"
    - nicht, dat Yosep godes sone was.' Darna, do Yosep in dat huß to sitten quam,
      do
    - began he to vragen, we de juncfruwe were, de vt deme vinstere hadde geseen.
    - "Do sprak Pontifar: 'Dat was myn dochter, de vlut alle man. Wultu, dat se to"
    - "dij kome vnde vntfa dij?' Do sprak Yosep: 'Is din dochter eyn kusch juncfruwe,"
    - so mach se to my komen. Ik wil myt er spreken alse myt myner suster vnde
    - anders nicht.' Do leit Pontifar syne dochter halen. Do se quam to Josepe, do
    - "sprak se: 'Gegrotet sistu, benedide van dem hogen gode.' Do sprak Josep:"
    - "'De god, de alle dingk heft geschapen, de mote dij benedien.' Do hette Putifar"
    - "syne dochter, dat se Josepe kussen scholde. Do sprak Josep: 'Des en schal"
    - nicht sin. Eyn juncfruwe, de affgode anbedet, de enschal my nicht kussen,
    - wente ik bede an den benediden god.' Do se dat horde, do beghan se to wenen
    - pb: 204
    - vnde segede also, se newolde nummer mer affgode anbeden. Do dar gegeten
    - was, do vor Josep en wech vnde segede, dat he ouer achte dage wolde wedderkomen.
    - Do toch Asenech eyn swart klet an vnde beslot sijk in eyner kemenaden
    - vnde wenede vnde scrigede darurmme, dat se affgode hadde angebedet, vnde
    - warp al de affgode vt deme vinstere. Do sach se vte deme vinstere vnde sach
    - eyne grote sterne vnde dat sijk de hemel vpdede, vnde dar openbarde sijk eyn
    - grot lecht. Do quam se van sijk suluen vnde vel to der erden. Do quam eyn
    - "engel bouen er vnde sprak: 'Asenech, Asenech.' Do ne dorste se nicht antworden"
    - "van angeste. Do sprak he anderwerue: 'Asenech, Asenech.' Do sprak se: 'Here,"
    - "hir byn ik, we bistu.' Do sprak he: 'Ik byn eyn furste ouer de kinder godes."
    - Sta vp vnde hore myne wort.' Do borede se ere houet vp vnde sach dar eynen
    - man stan, de was geschapen alse Josep vnde hadde an eynes konninges kleit
    - vnde vppe syneme houede eyne guldene kronen vnde in syner hant eyne
    - guldene roden. Sin antlant was ghestalt also eyn blixem vnde syne ogen clar
    - also de sunne vnde syn har also eyn bernende vlamme. Dat was eyn engel.
    - Do Asenech dat sach, do wart se vorueret vnde vel to der erden. Do trad de
    - "engel to vnde borede se vp vnde troste se vnde sprak: 'Thu vt dyn swarte klet"
    - "vnde tu an dyne besten cledere.' Se dede also. Do sprak de engel: 'Vrauwe dij,"
    - Asenech, wente dyn name ys gescreuen in dat bok des ewigen leuendes
    - vnde en schal nummer gedelget werden. Dyn ruwe heft vor dij gebeden vor
    - gode, vnde du bist geworden eyn dochter des alweldigen konninges, vnde du
    - "schalt wesen Josepes brut.' Do sprak Asenedh: 'Segge my, wu ys dyn name?ʽ'"
    - "Do sprak he: 'Myn name is gescreuen in dem boke des ewigen godes, vnde"
    - "wat in dem boke gescreuen ys, dat ys vnsprekelijk.' Do sprak Asenech: 'Is"
    - dat also, dat ik gnade funden hebbe vor dynen ogen, so bidde ik dij, dat du
    - "sitten willest vp myn bedde; ik wil den disch bereden.' Do sprak de engel:"
    - "'Dat do snelliken.' Do gengk se henne vnde brachte eme win vnde brot."
    - "Do sprak de engel: 'Hale my wot honeghes.' Do wart se bedrouet darumme,"
    - "dat se neyn honich en hadde. Do sprak de engel: 'Gha in dynen keller, dar"
    - vindestu honich stan vp eyner taflen; bringk my dat.' Se gengk hen vnde
    - "brachte eme dat vnde sprak: 'Here, ik hebbe gedan, dat du my hetest. Hijr"
    - "ys dat honich.' Do sprak de engel: 'Salich bistu, Asenech, darumme, dat du"
    - vortegen heuest der affgode vnde heuest gelouet an god, vnde salich syn al de
    - yenne, de to gode komen myt dij vnde myt warer ruwe, wente se scholen alle
    - eten van desseme honeghe. Dat hebbet de been gemaket, de dar sint in deme
    - paradise, van den rosen des paradises. Dar van eten alle godes engele, vnde
      we
    - dar van etet, de neschal nummer mer steruen.' Do at de engel van deme
    - honege eyn deil, vnde dat andere stack he der juncfruwen in den munt vnde
    - "gaff ere synen segen. Do sprak se: 'Ik bidde dij, dat du mynen juncfruwen"
    - pb: 205
    - "ock geuest dynen segen.' Do leit he se komen vnde sprak: 'De alweldige god"
    - de segene juw.' Do gengen de juncfruwen wedder vt. Do sprak de engel to
    - "Asenech: 'Drech den disch en wech.' Se nam den vnde droch ene vt. Do se"
    - wedder quam, do ne vant se den engel nicht, mer se sach eynen wagen myt
    - veir perden vp varen in den hemel. Dar na quam eyn bode vnde kundigede,
    - dat Yosep queme. Do makede sijk Asenech to vnde genk eme vntegen vnde
    - vntfeng ene vnde segede, wat se geseen hedde vnde wat er de engel geseget
    - hedde. Do genk Yosep tho konninge Pharo vnde bath ene, dat he Asenech
    - moste nemen. Also makede konigk Pharo ene grote blitschap wol achte dage
    - vmme vnde gaff eme de juncfruwen.
    - Dar na, do de hunger yar to quemen, do newas nergen neyn kom. Do quam
    - al dat volk to Yosepe vnde koften korn van eme. Do vomam syn vader, dat
    - men korm vorkofte to Egipten, vnde sande syner sone dar teyne hen vnde
    - behelt synen jungesten to huß, de hette Benyamyn. De was Josephes broder
    - van vader vnde van moder. De anderen weren syne brodere van des vader
    - weghene allene. Do se quemen in dat lant to Egipten vnde vrageden, wur
    - men korn vorkofte, do worden se gewiset to Josepe. Vnde se ne bekanden
    - syner nicht vnde he bekande se wol. Do quemen se to Josepe vnde vellen
    - "eme to vote vnde beden, dat he en kom vorkoffte. Do sprak he: 'Gij sint"
    - "vorspeere, gij willen dat lant vorraden.' Do spreken se: 'Leue here, des en\
      \ sint"
    - wij nicht. Wij sint alle enes mannes sone, vnde wij hebben noch enen yungen
    - "broder to hus bij vnsem vader.' Do sprak Yosep: 'Gij nekomen nummer van"
    - henne, juwe junge broder en kome here.' Do leit he se besluten dre daghe.
    - Dar na do nam he se vt vnde spen den eynen broder, de hette Symon, vnde
    - "sprak: 'Thet hen to huß vnde halet my den jungen broder. Yk wil dessen also"
    - lange holden, wente yenne komet.' Do weren se sere bedrouet vnde spreken
    - to samne in erer sprake vnde ne wisten des nicht, dat et Josep wol vomam. Do
    - "spreken se: 'Vns schut nu alrechte. Dij lide wij dorch vnser sunde willen,\
      \ de"
    - wij begengen an vnsem broder Josepe.' Do bot Josep synen knechten, dat
    - men al ere secke vullen scholde myt kome vnde scholde malkeme syn gelt
    - wedder in den sak steken hemeliken. Also deden de knechte. Se nemen ere
    - secke vnde togen to huß vnde segeden erem vader alle dingk. Do se ere korn
    - vt goten, do vunden se ere ghelt in den secken. Do wunderden se sere, wo
    - yd darumme were. Do dat kom vordan was, do segede de vader, dat se noch
    - eyns varen scholden. Do spreken se, se ne dorsten nicht komen, se ne brochten
    - den jungen broder myt sijk. De vader haddene sere leff vnde newoldene nicht
    - van sijk laten. To lest let he ene myt en varen vnde bat vnsen leuen heren,
      dat
    - he ene bewarede. Do se wedder quemen to Yosepe, do vellen se alle vor ene
    - vp ere kne. Do grotte he se fruntliken vnde vragede, oft ore vader gesunt
    - pb: 206
    - "were. Se spreken: 'Ya.' Do sach he synen leuen broder Benyamin vnde sprak:"
    - "'Is dijt juwe junge broder, dar gij van segeden ?' Se spreken: 'Ya.' Do sprak"
    - "he to eme: 'God de irbarme sijk ouer dij, leue kint.' Myt deme nekonde he"
    - sijk nicht entholden, eme en lepen de ogen ouer. Do karde he sijk vmme vnde
    - gingk vte deme huß vnde wenede vullen sere. Dar na wosch he sine ogen
    - vnde quam wedder in vnde leit brod vpleggen vnde satte syne brodere na ereme
    - oldere, den eldesten bouen, dar na de anderen. Des wunderde en sere, wor
    - van dat he er older wiste. Do se wol hadden geuaren, do bot he synen knechten
    - dat se vullen scholden al ere secke myt korne vnde scholden en ere gelt wedder
    - in de secke stecken vnde scholden synen guldenen nap in des jungesten sack
    - stecken. De knechte de deden also. Des morgens vro nemen se ere secke vnde
    - togen en wech. Do sande Josep synen voget na vnde leit se anspreken vor deue,
    - dat se eme synen nap vorstolen hedden. Se spreken, se newisten nicht van deme
    - nappe. Do besochte he ere secke vnde vant den nap in des jungesten sacke.
    - Do brochte he se wedder vor Josepe. Dar vellen se vor syne vote nedder vnde
    - beden gnade. Do nekunde sijk Josep nicht lenger vntholden, he ne moste
    - 'wenen. Do leit he al syne knechte vtghan vnde sprak to synen broderen:'
    - "'Myne leuen brodere, en hebbet neyne vare. Ik byn juwe broder Josep, den"
    - gij vorkoften.' Myt dem beghan he to wenen myt luder stemme, dat yd de
    - knapen dar buten horden, vnde de mere quam vor konninge Pharo,
    - dat Josepe weren eluen brodere komen. Dar was deme konninge sere leue
    - tho vnde enbot Josepe, dat he synen vader scholde laten halen myt al syneme
    - slechte vnde scholde eme geuen lant to wonene, wor he wolde. Dar na leit
    - he den vader halen vnde al syn slechte vnde gaff eme eyn lant. -- Aldus hefft
    - Yosep des genoten, dat he kusch vnde reyne was, dat ene god so sere hogede
    - vnde so grote dingk bij em dede. Kint leue, dijt schal dij eyn lere wesen, dat
    - du kusch sist an dynen danken, an dynen worden vnde an dynen werken,
    - vnde dat du ok nummer rad noch vulbort dar to geuest, vppe dat dij god hoge
    - in dem ewigen rijke.
    - Kynt leue, du schalt wesen kusch, dat ys godes both. Wultu wesen kusch,
    - so ne schaltu dijk nicht vde beweren myt wyuen. Du ne schalt neyne bose
    - wiff laten bouen dijk raden. Dyner bederuen husfruwen rad schaltu gerne
    - horen. Du schalt wesen en menlijk man. Du neschalt neyn wyuerijk wesen,
    - also dat du eyne bose huth latest bouen dij raden. Deistu dat, se maket dij
    - tho eme doren vnde to eme gecke.
  - chapter[n=6_12]:
    - Men lest van eme konninge, de hadde eyne amigen, de hette Appemem.
    - De was syner so weldich, dat he nicht en dede dan dat se wolde. Se gengk
    - pb: 207
    - bij eme sitten vnde sloch ene van eyner wangen to der anderen myt der hant.
    - Dat moste he liden. He sath vnde ianede ere tegen myt dem munde also eyn
    - snodel. Wan se sijk tornede, so was he bedrouet, wan se lachede, so was eme
    - leue. Also hadde se ene vorwunnen vnde hadde ene maket to eyneme doren
    - vnde to eyneme gecke. -- Kint leue, dar vore schaltu dij bewaren, wente dat
    - bose wiff maket eynen man to eme doren, wil he ere volgen.
  - chapter[n=6_13]:
    - Dat was eyn konningk, de hette Sardanapalus, den hadden de wiff also vmme
    - gedan, dat he myt en was vppe eneme schonen palase. Dar ne weren nicht
    - dan wijff myt eme vppe vnde was besloten also vaste, dat neymant to em
    - mochte komen. Dar gaff men en allet, des er herte begerde. Dar was de konningk
    - myt den wiuen allene vnde ath myt en vnde sleip myt en. He negede also
    - eyn wiff, he wrachte also eyn wiff. Aldus hadden en de wijff to eyneme doren
    - gemaket. Syn koningkrike hadde he beuolen synem marschalke, vnde suluen
    - was he myt den wyuen in dem palase besloten. To lest, do yd synen mannen
    - vordrot, do begunden se dat palas to stormen vnde wolden ene doden vnde
    - kesen eynen anderen konningk. Do he dat sach, do entfenc he dat palas en
    - bynnen vnde vorbrande sijk suluen myt den wyuen. Myt den vriuen hadde he
    - gelegen, myt den wiuen starff he, myt den wiuen vor he to dem duuele.
    - Kynt leue, de wiue makeden ock to eme doren den wisen konningk Salomon,
    - zo de de wiseste koningk was, den al ertrike hadde, dar men van lest inder hilgen
    - 'scrift. Van syneme leuende wil ik dij eyn cleyne seggen:'
  - chapter[n=6_14]:
    - Salomon de was koningk Dauites sone, vnde Bersabee hette syn moder. Do
    - konningk Dauid olt was vnde krank, do lach he vppe synem bedde vnde ne
    - mochte nicht ghan. Do was he van oldere also kolt, dat he sijk nicht yrwermen
    - konde, allene dat men vele cledere eme ouer leghede. Do hadde he bij sijk
    - ene eddele juncfruwen, de hette Abisag Sunamitis, wente se was bordich van
    - Suna. Se denede eme vnde slep bij eme, vppe dat he wermnisse hedde van er,
    - vnde se bleff nochtan eyn reyne kusch maget. Do hadde konningk Dauid
    - eynen sone, de hette Adonyas. De wolde sijk des koningkrikes vnderwinden
    - vnde makede eyne grote blitschap. Dar quemen al de yenne, de eme gudes
    - gunden, vnde makeden ene dar to konninge. Dijt vornam Bersabee vnde gengk
    - "to konningk Dauite vnde sprak: 'Here, du haddest my dat ghesworen, dat"
    - myn sone Salomon scholde na dij dat koningkrike besitten. Vnde nu heft
    - Adonyas eyne samninge gemaket vnde ys konningk worden.' Do sprak
    - pb: 208
    - 'konningk Dauid to deme propheten Nathan vnde to deme prestere Sadoch:'
    - "'Nemet Salomone vnde settet ene vp myne mule vnde voret ene al de stad"
    - vmme vnde wiget ene to konninge.' Dar beghan dat volk van vrauden to
    - ropene, vnde de basunen de klungen, vnde de lut quam to yenner blitschap.
    - Dar togengk de hoff, vnde Salomon wart weldich koningk. Do was he in
    - syneme teynden jare, vnde syn vader starff. Do sande Adonias Bersabee to
    - konningk Salomon vnde leit bidden vmme de juncfruwen Abisag. Do sprak
    - "Bersabee: 'Sone, ik bidde dij, dat du geuest Adonyas de juncfruwen.' 'Ja,'"
    - sprak he, 'moder, bidde my, dat ik eme geue dat gantze koningkrike. Du sust
    - dat wol, dat se ys also meer also eyn koningynne, vnde he were ock gerne
    - konningk, vnde worde eme de juncfruwe, wu scholdet my dan ghan. He heft
    - gebeden eyne bede, de eme an syn leuent tred.' Dar sande he hen vnde leit
    - ene dot slan.
  - chapter[n=6_14a]:
    - Do nam konningk Salomon des konninges dochter van Egipten vnde in ereme
    - ersten yare hadde se eyn kind van em. Do was he in syme elften yare. Vro
    - beghan he der vnkuscheit vnde spade leit he se. Dar na toch he hen tho Gabaon
    - vnde brachte dar sin offer. Do openbarde sijk god eme in dem slape vnde
    - 'sprak, dat he bidden scholde eyner bede, he wolde ene twiden. Do sprak he:'
    - "'Here, ik byn eyn kint vnde hebbe vele volkes to bewarene, gijff my wijsheit.'"
    - "Do sprak god: 'Dyn bede behaget my wol. Du ne heuest nicht gebeden,"
    - alse andere lude plegen to biddene, vmme rijkedom vnde vmme eyn langk
    - leuent vnde wrake ouer ere viende. Darumme hebbe ik dij gegeuen de wisheit
    - also grot, dat dij nu neyn mynsche gelijk wart. Darto wil ik dij geuen rikedom
      vnde
    - ere, dar du nicht vmme en bedest. Auerdu schalt yo wanderen na mynem bode.'
  - chapter[n=6_14]:
    - Salomon quam to huß vnde dankede gode vmme syne ghaue. Do quemen
    - "dar twe wijff vnde brochten dar eyn kint. De ene sprak: 'Here, desse fruwe"
    - vnde ik weren beyde in eyneme huß allene. Se druckede ere kint dot
    - vnde nam myn kint, de wyle dat ik slep, vnde legede ere dode kint wedder in
    - "de stede.' De andere sprak: 'Du lugest.' Se kiueden lange. Koningk Salomon"
    - was nochtan eyn kint. De wisen heren seten darumme vnde wolden seyn vnde
    - pb: 209
    - "horen syn richte. Do sprak Salemon: 'Halet my eyn swert.' Do dat swert"
    - "quam, do sprak he: 'Desse fruwe sprekt, dat kint sij ere, vnde de andere sprekt,"
    - dat hore ere to. Hauwet dat kint mydden intwey vnde geuet der enen dat ene
    - deil vnde der anderen dat andere deil.' Do begunden de wisen heren to lachen
    - vnde hadden dat vor dorheit. Do sprak de rechte moder des kindes, der bedrouede
    - "sijk ere moderlike herte, vnde sprak: 'O leue here, laet dat kint leuen."
    - "Ik willes gerne vnberen, vppe dat yd syn lijff beholde.' Do sprak de ander:"
    - "'Nein, men schal yd delen. Sene schalles nicht hebben noch ik en willes nicht"
    - "hebben.' Do sprak de konningk: 'Geuet der anderen vruwen dat kint wedder,"
    - de yd leuen wil laten, se ys de rechte moder.' Do dat de wisen horden, de
    - ene vore hadden belachet, de begunden en do to vruchtene, wente se segen
    - dat wol, dat godes wisheit an eme was.
    - Konningk Salomon nam to meer vnde meer an rijkedome, an ere, an welde
    - bouen al de konninge, de in der werlde weren, vnde al de konninge de brochten
    - eme gaue an golde, an suluere, an siden wande, an schonen perden. He trad
    - 'an wisheit bouen de wisesten vere, de de werlt hadde. De weren geheten:'
    - Eman, Ethan, Calcal, Dorda. He bescreff de nature aller bome, aller krude,
    - aller deire, aller vogele. He screff breue, dar men de duuele mede besweren
    - mochte. He beslot in eme glase vele duuele, der vntellijk vele was. Na syneme
    - dode menden de lude, dat dar eyn schat ynne were, vnde tobreken dat glas.
    - Do voren se wedder vt.
  - chapter[n=6_14c]:
    - Konningk Salomon de buwede den tempel vnde ander grot werk vnde hadde
    - vele arbeider. Konningk Yram van Tyre de leit eme in syneme lande dat
    - holt houwen vnde sandet eme to Jherusalem. Deme sande konningk Salomon
    - alle yar wedder myt schepen twintich dusent schepel wetes vnde twintich
    - dusent tunnen olyes vnde twintich dusent voder wynes vnde sande eme
    - drittich dusent holthouwere. Dar dede konningk Yram synes volkes wol tein
    - dusent to, dat weren vertich dusent holthouwere. De delde he an dren vnde
    - sande se an eynen berch, de hette Libanus. Eyn deil arbeideden enen maent,
    - dat ander deil den anderen maent, dat dridde deil den drydden maent. Dar
    - na quemen de ersten wedder. Dar houwen se dat schoneste holt vnde dat
    - edelste, dat wesen mochte, vnde behouwen dat vnde makedent alrede. Darto
    - pb: 210
    - so sande he achtentich dusent steenhouwere, de de steyn breken vt der kulen,
    - vnde dre dusent steynhouwere mestere vnde dar to dre hundert steyn mestere,
    - de den steyn houweden vp ere recht. In dem fundamente legen sere grote stene.
    - Eyn steyn hadde in de lenge wol twintich elne, in der dicke vif elne. -- Eyn
    - den dat heit de lenge van dem ellenbogen de hant langhes, de was do vele
    - lenger dan se nu ys, wente de lude weren do vele groter dan se nu syn. -- Der
    - arbeyder, de dar droghen de boren, der weren seuentich dusent. De tempel
    - was al gebuwet van eddelem witten mormelstene. De steyne vnde dat
    - tymmer dat ward al buten der stad bered, also dat in der stad, do men den
    - tempel buwede, wart nu eyn hamer edder eyn bil gehort. De tempel de was
    - veir hornen vnde sere grot. Do men de stene houwen scholde, do vant Salomon
    - 'ene kunst: In syneme houe was eyn strus, de hadde eyn junk. Dat bewrachte'
    - Salomon in eyme groten glase vate. De strus de gengk vmme dat glas vnde
    - sach syn yunk vnde nekunde dar nicht tokomen. Do halde he vt der wostenige
    - eyn wormekin, dat druchte he in twe vnde bestrek dat glas myt dem blode.
    - To hant brak dat glas, vnde dat junk wart loß. Do merkeden se dat wormekin
    - vnde sochten dat in der wostenie vnde breken dar mede de harden stene.
    - Dat tempel en was nicht geweluet noch gesperet noch ghedecket also vnse
    - kerken syn. Dat was bouen eyn slicht bone, dat men dar vppe ghan mochte.
    - Also sint in deme lande al de huß, wente se ne behouet dar neynes dakes, wente
    - yd en plecht dar nicht to regenen noch snyen, seldene ofte nummer.
    - In dem temple weren dre bonen, van der erden wol drittich elne ho, dar legen
    - balken. Dar was eyn bone van dem bone vorbat wol vppe drittich elne, dar
    - was auer eyn bone noch vorbat vp wol sestich elne, dar was de dridde bone,
    - vnde de bone de was dat dak. Also hadde de tempel inder hoge hundert elne
    - vnde twintich Dar de vnderste bone was, dar gengk en balke dorch de muren,
    - wol viff vote langk. Dar was vppe gemaket eyn vmme gank alse eyn borst
    - were, dat men butene al vmme ghan mochte. Dat sulue was ock butene an
    - dem anderen bone; dat sulue was ock alles bouene vnde was gestalt alse eyn
    - borch, de wol gevestenet were. De vmmegenge de hetten pinnacula. Dar
    - ledde Sathanas vnsen leuen heren vp vnde hette en dar affspringen. Dat schaltu
    - vornemen van dem anderen temple. De erste tempel wart altomale vorsturet
    - wente in de grunt. Dar na wart eyn ander gebuwet in der suluen wise, de
    - newas bij neyner mate so schone alse de erste. In dem tempel dar was eyn
    - windelsten, dar men vp gengk. In deme temple weren vinstere, de weren
    - butene enge vnde byrmen wijd, de bedachte Salomon aller erst. De vnderste
    - pb: 211
    - woninge des tempels de was vnder dem nedersten bone. Dar was de mure
    - alto male gecledet myt bredenen taflen, de weren van ceder bome. Also
    - waset ok bouen vnder den balken, vnde dat ertrike benedene was gemaket
    - van dannenen delen. Vnde al de taflen bouene vnde al vmme an den wenden
    - vnde de delen, dar men vppe gengk, de weren alto male gecledet myt lutterme
    - slagenen golde, vnde dat golt was angenegelet myt guldenen negelen, de
    - weren sere grot vnde schone. Dar sijk de ene tafle an de anderen slot, dar weren
    - gemaket bredene listen van golde, de weren sere mesterliken gewiret, vnde
    - mydden in den taflen stunden vp ghehauene bilde van golde. We dar in genk,
    - de en sach anders nicht wan lutter golt. De anderen twe woninge dar bouene
    - de ne weren so schone nicht. Do men de stene legede in dat fundament
    - vnde in de muren, do was dar eyn schone steyn, deme nekunden de mestere
    - neyne stede vinden, dar he to mate to were. Entwer he was to langk edder to
    - kort, edder to hoch edder to side. Des vorsochten se dicke, dat en halp yo
    - nicht. Do worden de mestere tornich vnde vorworpen den sten. Wan he dar
    - hadde legen ene wile, so sochten se eme auer eyne stede darumme, dat he
    - schone was. Wan se ene vpboreden, so ne was he yo nicht to mate. Do vortegen
    - se syner alto male. Do de tempel rede was vnde do men den lesten steyn
    - leggen scholde, do was bouene in dem winkele eyn hol, dar scholde eyn winkel
    - zo steyn in. Do nefunden se neynen steen, de dar to mate to were. To lest quemen
    - se to dem vorworpenen stene vnde meten den. De was also wol to mate darto,
    - alse he darto gehauwen were, vnde de steen beslot in sijk twe wende. Des
    - wunderde allen, de dar weren, vnde spreken, dat were eyn wunder van gode.
    - 'Hir van ys gescreuen in deme saltere: Lapidem quem reprobauerunt edificantes'
    - hic factus est in caput angeli, a domino factum est istud et est mirabile in
      oculis
    - nostris. Bouen an der muren dar was eyn semes, dat trad verne ouer. Dar
    - hengen an guldene windruuelen, de weren sere grot. De weren so gehenget,
    - dat se de wint mochte werpen hir vnde dar. Bouen vp der muren stunden
    - guldene speite vpgerichtet, de weren scarp, dat dar neyn vogel vpsytten mochte,
    - vnde de speite weren wol to manne stede ho vnde was van veringes an to seen
    - alse eyn guldene wok. Umme den tempel weren vele woninge gebuwet, dat
    - weren schone huß also eyn closter. Twysschen den husen vnde dem temple
    - was eyn grot plan, dar hadden de man ere huß sunderliken, dar se inne bededen,
    - vnde de fruwen sunderliken ere huß. Dat buw was so manichuoldich vnde so
    - wundedijk, dat dar neymant aff to vullen scriuen mach. Der guldenen vate
    - in deme temple der was so mannich dusent, dar men mede plach to offerne,
    - vnde der dische vnde der luchtere vnde der hantvate vnde der wirock vate
    - der weren so vele, dat dar langk seggen aff were. De tempel wart rede bynnen
    - seuen yaren. Do samende de konningk al dat volk vnde wigede den tempel
    - pb: 212
    - vnde offerde van deme synen allene twe vnde twintich dusent ossen vnde
    - hundert dusent wedere, vnde de fursten vnde dat mene volk offerden so vele
    - wedere vnde ossen, dat yd vntellijk was. De clank vnde dat seyden spel vnde
    - de vraude, de dar was, de was vnsprekelijk. Koningk Salomon vel vp syne
    - kne vnde bat vor al de yenne, de dar gnade sochten in deme godes huse, dat
    - sijk god ouer se yrbarmede vnde vorgeue en al ere sunde. Ofte hunger jar
    - quemen in dat lant edder mansteruinge edder eyn ander plage vnde quemen se
    - vnde reypen ene an in deme huß, dat he sijk ouer se yrbarmede. Worden se
    - geuangen vnde geuoret to der heydenschap vnde karden se sijk to deme huß
    - wort vnde reypen en an, dat he sijk ouer se yrbarmede. Do quam dar vur
    - van deme hemele vnde vntfengede dat offer, dat he offerde vp dat altar
    - vnde eyn wolke quam vnde vorvullede al den tempel bynnen. Des nachtes
    - openbarde sijk eme vnse here god vnde sprak, he hedde syne bede gehort
    - vnde dat hus gehilgeth. Al dat volk bleff to samne seuen daghe myt groten
    - vrauden. Dar na gaff en koningk Salomon orloff.
  - chapter[n=6_14d]:
    - Dar na buwede konningk Salomon eyn wunderlijk schone huß, dat was
    - geheten dat wolt hus. Dat stunt middene in eyneme wortegarden, myt eddelen
    - bomen vmme besat, alze yd eyn wolt were. Der worte were so vele vnde so
    - mannigerhande vnde so wunderlijk, vnde so lustelijk was de garde, grot
    - vnde bret, so grone, so bloyende van rosen, van lilien, van blomen, dat yd
    - neymant vulscriuren mach. Dat wolthus was benede van steyne, bouene
    - van eddeleme holte. In dem vndersten steynhuse dar beslot men inne de
    - eddele worte, dat dure crude, dat eddele lactuarium; dat mochte in deme
    - steynhuse bet waren wan anders wur. Vp dem ouersten huß, dat was grot, dat
    - was vul wapene. De vant men yo dar rede, de weren van eddelem tuge
    - gemaket. Dat weren sunderlike wapene, dar de koningk mede plach houene.
    - Dat weren twe hundert glauien van lutterme golde vnde twe hundert bokelere
    - van golde vnde dre hundert pelthen van lutterem golde; dat weren guldene
    - schilde, de weren gestalt alse halue manen. Desse guldenen wapene hudden
    - de wechtere, de des dage des konninges porten bewareden. So was dar buten
    - vor der stad eyn gharde, dat hette de wunnegarde, dar plach de koningk to
    - varene vppe syneme guldenen wagene langes dorch de stad dorch kortewile.
    - So reden vor eme mannich hundert juncheren, dat weren vtgelesene kindere,
    - de schonesten, de de werlt hadde. Den was ere har ghele vnde krus vnde langk
    - wente to deme gordele. De weren gecledet myt golde vnde myt bliante vnde
    - myt duren wande. De vorden vor deme konninge twe hundert guldene
    - pb: 213
    - glauien vnde twe hundert guldene bokelere vnde drehundert pelthen, de
    - weren gestalt alse halue manen. De schenen al van golde vnde was antoseende,
    - alse dar de hilgen engele reden. Dar volgede de konningk na vppe syneme
    - waghene. Dar na volgeden syne fursten, syne heren vnde syne knechte. Syn
    - gesinde was sere grot. He hadde twelff dusent rydeperde vnde viftich dusent
    - wagen perde. Desse perde hadde he halff myt sijk in der stad to Jherusalem,
    - vnde de anderen helfte leit he holden vppe deme lande twiger wegene, wente
    - he er behouede. He hadde syn konningkrijke gedelet in twelff vogedie. Eyn
    - yowelijk voget moste ene spisen eynen mant. Also quam dat yar vmme. He
    - moste hebben alle dage drittich wichschepele to sammelen vnde seuentich
    - wichschepele to brode, dat weren alle daghe hundert wichschepele. Dat to
    - syner kokene quam, des newas neyn tal van rynderen, van wesenden, van
    - elenden, van herten, van hynden, van reen, van beren, van eueren, van hasen,
    - van raphonren, van antuogden, van hasselhonren, van feysanen, van al
    - dem wilbrade, dat in watere vnde in heyde is. Bouen dijt wilbrade so moste
    - he alle dage hebben van tamem quecke teyn ossen wol gemestet vnde twintich
    - ossen van der weyde vnde hundert schap. Bonen dat so brochtemen alle dage
    - vische tho van allen landen, van allen steden, der neyn tal en was. Bouen dat
    - so ne was des neyn tal, wat men vordede alle dage to mose an mandelen, an
    - vigen, an rosyne, an ryse, an suckere, an honge, an alder vrucht, dede werlt
    - heft. Bouen dat so was vntellijk, wat men vordede an wine, an mede, an
    - lutterdranke, an appeldranke, an klarete, an al dem drenke, dat men bedenken
    - kan. Der fruwen, de in syneme houe weren, der was sere vele. He hadde ene
    - wile wol sestich koningynnen vnde achtentich amigen. Dar na do quemen de
    - koninge vnde de heren van allen landen vnde brochten ere dochtere to syneme
    - houe vnde wolden sijk myt eme frunden. Do was der konningynnen, de
    - gekronet weren, wol seuen hundert vnde der amigen dre hundert, vnde der
    - kemerschen, de dar to horden, der ne was neyn tal. Desse fruwen weren heyden,
    - de makeden den wysen konningk to eme doren, dat he vp syne olden dage
    - godes vortech vnde bedede affgode an vnde buwede den fruwen temple vnde
    - affgode, also se plegen an to bedene in ereme lande, van deme se komen weren.
    - Kint leue, hirumme schaltu de wiff vlen. Wil eyn man en to uele horen, he
    - en ys nummer so wijs, se en maken en wol to eme doren. lchteswelke boke
    - hebben also, dat Salomon ruwe hadde vor synem lesten ende.
    - Kynt leue, nu heuestu gehort van der groten ere Salomonis vnde van syneme
    - rijkedome. Bij synen dagen was so vele goldes to Jherusalem, dat men dat
    - suluer vor nicht enrekede. Men hadde dat suluer also steyne in der stad. De
    - lude makeden ere dische van suluere vnde stole vnde ander dingk vnde benke
    - butene vp der straten vor eren husen van suluere. De konningk hadde vtghande
    - pb: 214
    - 'eynen leidingk myt vele schepen: myt koggen, myt kelen, myt dragemunden,'
    - myt schuten, myt mannigerhanden schepen. De segelden hen to Offyr vnde
    - haleden dat golt vnde suluer vnde dure holt vnde elpenben vnde pauwen
    - vnde apen vnde al, dat selsen was, vnde muggen swet vade vlegen march vnde
    - brochten dat to Iherusalem.
  - chapter[n=6_14e]:
    - De weldige konningynne van Saba, de geheten was Nycaula, de beropen was
    - de wiseste fruwe, de yergen wesen mochte, de horde vele seggen van koningk
    - Salomon vnde van syneme houe vnde van syner ere, van syner wisheit vnde
    - toch dar hen myt groteme trecke vnde myt groter kost vnde myt vele oluanden,
    - de drogen golt vnde dure stene vnde eddele geworte, vnde quam to konningk
    - Salomonis houe. De konningk vntfengk se myt groten eren. Dar gaff
    - se deme konninge hundert punt goldes vnde vele eddeler steyne vnde sodane
    - geworte vnde so vele, dat dar to Jherusalem nu geseen weren, vnde de konningk
    - gaff er vele mer wedder. Dar began se myt deme koninge to redene van wisheit.
    - Dar nekunde se eme myt neynen dingen geliken inder wisheit. Dar quam se
    - so sere van sijk suluen van wundere, dat se nicht spreken enkunde noch en
    - "dorste. Do se to sijk suluen quam, do sprak se: 'Nu bekenne ik des, dat my\
      \ de"
    - helfte nicht gheseget ys in myneme lande, vor dat ik suluen hebbe seen unde
    - hort. Salich syn de knechte, de vor dij stan vnde dyne wisheit horen.' Dar
    - na sande se de konningk myt groten eren to huß. Mangk all dem buwe vnde
    - wundere, dat dar was, so en was nicht, des er so grot wunder hadde, alse der
    - kledere, dar syne knechte mede gekledet weren. Wan eyn gast quam in des
    - koninges hoff, so vant he dar mannich dusent ryddere vnde knapen, vnde de
    - knechte de weren also wunderliken gecledet, wan he eynen man sach, so sach
    - he an synen clederen wol, wat ammet he hadde. Dar ne drofte he nicht mer na
    - vragen.
    - 'Kint leue, merke nu, wat ik dij segge: Were dat also, dat alle desse ere, desse'
    - welde, desse rikedom, desse wunne, desse vraude hundert volt were, dat were
    - eyn grot dingk. Were se dusent volt, also mannich sterne in deme hemele
    - is, also mannich tran in dem mere is, also mannich santkorn in dem ertbodem
    - ys, also mannich stoff in der sunnen yß, dat were eyn grot vraude. Vnde
    - heddest de vraude allene vnde scholde waren wente in den jungesten dach,
    - nochtan ne mochtet nicht geliken der mynsten vraude, de in deme hemelrike
    - ys in eyneme dage. Kint leue, wultu to der ewigen vraude komen, so schaltu
    - pb: 215
    - hebben eyn reyne kusch leuent vnde schale vlen allerhande vnkuscheit. Du
    - machst myt eyme vnkuschen willen edder myt eyner vnkuschen begeringe
    - al de vraude vorlesen vnde de ewigen pine der grundelosen helle vordenen.
  - chapter[n=6_15]:
    - Vader leue, mach ik myt danken ok houet sunde don? Hebbe ik den willen,
    - dat yk eynen man slan wille, vnde sla yk ene nicht, ik en darff ene nicht beteren.
    - Hebbe ik willen, vnkuscheit to douele, en do ik des nicht, hebbe ik danne
    - 'eyne houet sunde beghan? Kint leue, hirup wil ik dij antworden:'
  - chapter[n=6_16]:
    - Dat geschach in eyner stad, de het Reuele, bij mynen dagen, dat dar weren
    - wol twintich kumpane, de worpen sijk to samne vnde voren vp de see vnde
    - wolden rouen. Se worden vormeldet, men vor en na vnde brachte se wedder.
    - Se en hadden nicht gerouet vnde hadden noch neynen schaden dan, nochtan
    - so heu men en allen de koppe aff. We dar dat spreken, dat en vnrecht gedan
    - sij. Se ne hadden nicht gedan dan den willen alleyne, vnde darmede worden se
    - 'alle schuldich. Also segge ik dij: Heuestu willen, eynen man to slane, steruestu'
    - myd dem willen, du nekumpst nummer vor godes antlant. Vnde heffstu ok
    - willen to der vnkuscheit vnde en machstu dat nicht to den werken bringen,
    - vnde storuestu myt dem willen, du en kumpst nummer vor godes oghen.
  - chapter[n=6_17]:
    - 'Kynt leue, ik wil dij eyn ander seggen, dat vele swarer ys: Heuestu eynen'
    - vnkuschen danken vnde bewerestu dyn herte mede, vnde ys dij wol myt
    - deme danken, du woldest dat node don, dar du vp denkest, du denkest myt
    - behagunge vp vnkuscheyt, nochtan so woldestu dat node don, de danke is
    - eyn houet sunde vor gode darumme, dat du deme danken nicht wedersteyst.
    - Se scholen dij myshagen, du schalt se misprisen, dij schal dar vnwerde to wesen.
    - Deistu des nicht, spelestu myt den danken, ys dij wol dar mede, du deyst eyne
    - houet sunde, allene dat du dat node vulbrengen woldest myt den werken,
    - 'dat du denkest. Dijt sulue schaltu ok vornemen myt anderen danken aldus:'
    - Du heuest enen man, deme du nicht gunstich enbist. Du woldest eme node
    - led don, dat he vor dij gebunden lege, du woldest ene node slan, doch denkestu
    - also, sloge ene eyn ander, dat were dij leff, du gundestes eme wol, de danke
    - ys eyn houet sunde. Du woldest eme node sin huß affbernen, doch dedet
    - eyn ander, dat were dij leff, de danke ys eyn houetsunde, isset also, dat he
      dij
    - nicht myshaghet. Du woldest eme node sin gut vorstelen edder nemen edder
    - entwunschen, doch so steyt din herte also, offte eme sin gud vorstolen worde
    - edder vorloret vp der see edder anders wur dat were dij leff, vnde dat were
    - pb: 216
    - dij eyn vraude, de danke ys eyn houetsunde, isset also, dat he dij behaghet
    - vnde weddersteistu deme danken nicht. Also ysset ock vmme de vnkuschen
    - danken. Is dij wol dar mede vnde negest dynen mot willynges to den danken,
    - dat is dij eyn houetsunde, allene du de vnkuschet node don woldest.
  - chapter[n=6_18]:
    - Vader leue, gij sint eyn altoswor bichter, gij maken de sunde alto grot. Isset
    - also grot sunde, also gij segget, worumme don dat de papen, de dat in den
    - boken lesen? Weret sunde, se en deden des nicht. Kynt leue, eyn gud pape
    - wolde node vnkuscheit don. Du schalt dat weten, dat de papen vnde de haluen
    - papen vnde begeuene lude, beyde fruwen vnde man, wan se beghynnen bose
    - to werdene, so werden se vele erger dan eyn leige. Se doren de sunde don,
    - de ein leige nicht dorste denken. God bewisede dem propheten Jeremias
    - "eyne bewisinge vnde sprak: 'Wat sustu, Jeromia?' He sprak: 'Ik se stan vor"
    - dem temple twe korne mit vigen. In dem enen korue synt gude vigen, in dem
    - anderen korue synt bose vigen. De guden vigen sint sere ghut, de bosen de
    - sint sere bose.' Kint leue, also ysset vmme de papen vnde begeuene lude.
    - Dar se gut syn, dar sint sei sere gut, wan se bose werden, so sint se alto grunt
    - bose.
  - chapter[n=6_19]:
    - Dat was eyn monnik, de leip vte synem orden vnde wart eyn rouer vnde
    - eyn morder vnde quam to anderen kumpanen in den wolt, dar se morden
    - scholden, vnde wart erger wan se alle weren. He ne leit neynen mynschen
    - leuen. He mordede den, den de anderen nicht morden wolden. He mordede
    - eynen mynschen also leiff alse eyne vlegen. Dar na wart he gegrepen
    - "vnde wart gebracht to dem dode. Do bekande he des vnde sprak: 'Ik hebbe"
    - gewesen eyn monik vnde wart eyn morder, vnde my was so wol myt den
    - sunden, dat ik dat dorste don, dat ander morder nicht don dorsten. Wan
    - ik eynem mynschen den hals intwe snet, vnde he rotelde myt der stroten, dat
    - lut was my soter wan alle de sang vnde de orgelen vnde de seiden, de ik yu
    - gehorde.'
  - chapter[n=6_20]:
    - Vader leue, ik wolde gerne kusliken vnde reynliken leuen; myn man ys so
    - bose, he newil my des nicht staden, dat sij in hilger tijd edder in anderer
      tijd,
    - 'dat ys em al eyn; wat schal ik darto don? Kint leue, dat wil ik dij seggen:'
    - Dyn hant vnde du sint eyn licham. Dyn hant ne mach nicht don, dan dat du
    - wult. Dyn man vnde du sint eyn licham in dem echte, du ne machst nicht
    - pb: 217
    - don in den saken, wen dat he wil. Du schalt eme to allen tiden horsam wesen
    - vnde hebben darto eyne reyne kusche sele. Deyt he wat, des he to rechte nicht
    - don schal, he vint sin lon wol. Doch so schaltu en vndermanen bewilen, wan
    - yd dij nod ys, vnde bidde ene, dat he dat late.
  - chapter[n=6_21]:
    - Kynt leue, heuestu eyn kusch leuent, so wert din sele eyn tempel godes, eyn
    - waninge des hilgen geistes. Wor neyn kuscheit en ys, dar ne mach god nicht
    - wonen. Vnde wultu rechte kuscheit hebben, de mostu krigen myt groteme
    - arbeyde vnde myt stride. Du most striden myt der bekoringe myt dynen
    - danken vnde schalt de wedder stan myt vastene, myt wakene, mit castiginge.
  - chapter[n=6_22]:
    - Dat was eyn hillich ensedelingk, de hadde eyn kint vp getogen in syner cellen.
    - Do dat kint to synen yaren quam, do haddet grote bekoringe. Do sprak de
    - "hilge man: 'Gha in den wolt allene vnde vaste vnde bede vertich dage vnde"
    - kum dan wedder to my.' Do he dar twintich dage hadde gewesen, do quam
    - dar eyn wijff, de was greselijk vnde stynkende vnde vel vp sin lijff. He nam
    - "se vnde warp se van sijk. Do sprak se: 'Warumme driffstu my van dij? Ik"
    - byn de vnkuscheit, dar du de begeringe van heffst. Ik hebbe mannigem mynschen
    - to valle bracht. Also wolde ik dij ok hebben gedan, heddestu nicht
    - geuolget deme rade dynes vader.' Myt den worden vor se van eme, vnde
    - he dankede gode.
  - chapter[n=6_23]:
    - "Eyn olt man quam gane to Sunte Andreas vnde sprak: 'Here, bidde god vor"
    - my. Ik byn seuentich yar olt, vnde noch en kan ik de vnkuscheit nicht wedderstan.'
    - 'Do irbarmede sijk Sunte Andreas ouer en vnde bat vor en vnde sprak:'
    - "'Ik en wil nummer brodes en biten, ik en wete, dat sijk god yrbarmet hebbe"
    - ouer dessen man.' Do he viff dage hadde gevastet, do quam eyn stemme to
    - "eme vnde sprak: 'Andreas, du bist getwidet. Segge eme, dat he sijk ock also"
    - castige, also du dij heuest gecastiget, so mach he eyn kusch leuent hebben.'
    - Also dede yenne vnde starf eyn gut man.
    - part: 7
    - pb: 218
    - Vader leue, ik bydde yu dorch vnsen heren god, leret my, welk ys dat
    - seuede bot. Kint leue, dat wil ik gerne leren dij, vppe dat du gode biddat
    - 'vor my. Dat seuede bot sprekt also: Mynsche, du neschalt nicht stelen.'
  - chapter[n=7_1]:
    - Kint leue, dat schaltu also vornemen, to dem ersten male na geistlikeme rechte.
    - Du neschalt nemendes dingk dij nutte maken wedder synen willen vnde
    - witschop. Nemestu eynes mynschen schep ane syne witschup vnde makest
    - dij dat to nutte vnde bringest dat wedder in syne stede vnde wult, dat he des
    - nicht weten schal, so heuestu gestolen. Leue kint, deyt dij eyn mynsche eyn
    - schep to der molen to varene vnde vordestu dat anders wur, dat wol negher
    - ys vnde wultu, dat he des nicht en wete, so heuestu gestolen. Lenet dij eyn
    - mynsche eynen wagen, dat du holt mede halest, vnde halestu dar mede stro
    - edder anders wat vnde wult, dat he des nicht weten schal, so heuestu gestolen.
    - Steyt dij eyn dingk to pande vnde brukestu des to dyner nut vnde wolt, dat
    - he des nicht en wette, deme dat pant to horet, so heuestu gestolen. In all dessen
    - stucken vnde des gelijk bistu plichtich, dat du dem mynschen schalt vuldon
    - dar vore, dat du sin dingk heuest gehat to dyner nut. Deistu des nicht vnde
    - steruestu dar mede, du steruest myt vnrechteme gude. Vnde deistu eme vul,
    - nochtan schaltu gode vul don vnde schalt dyne bote dar vore vntfan.
  - chapter[n=7_2]:
    - Kynt leue, we steet, de ys schuldich. We het stelen, de ys schuldich. We dat
    - vulbort to gift mit hulpe edder myt vordernisse, de is ok schuldich. Desse
    - dre vorbenomden sind plichtich na geistlikeme rechte, dat se de duue altomale
    - gelden scholen, erer yowelk sunderliken allent, des se yu genoten.
    - Nochtan scholen se ere bote vntfan.
    - Suwe dat sut, dat eyn deiff stelet vnde swicht des stille vnde mochte dat keren
    - myt synen worden ane synen schaden, de ys schuldich. Suwe dat sut, dat de
    - deff stelen wil, vnde weddersteit he des nicht myt den werken vnde hindert
    - ene nicht vnde mochte ene wol hinderen ane synen schaden, de ys ock schuldich.
    - Su we dat vorstolen gud wet vnde nicht na enwiset, de ys ock schuldich.
    - pb: 219
    - Desse dre vorbenomeden de scholen ere bote vntfan, auer se en sint nicht
    - plichtich to geldene. Suwe den deiff edder de duue holt in syneme huß, de
    - ys schuldich vnde schal syne bote vntfan. Iset aller also, dat he den deiff
      voruechtet
    - edder de duue behudet vnde hindert, dat dat gut nicht wedder kumpt,
    - so ys he plichtich, dat gut to geldene genseliken, nochtan schal he de bote
    - vntfan. Suwe de duue ghenut, de schal also vele gelden, alse he genoten heft,
    - nochtan schal he syne bote vntfan. Suwe den deiff louet vnder synen ogen, dat
    - he wol gedan heft, vnde des lachet vnde nicht mispriset, de schal syne bote
    - vntfan. Isset auer also, dat de deiff van deme louende gesterket wert vnde
    - stelet noch mer, so ys de yenne plichtich to gheldene geistliken, de ene louede.
  - chapter[n=7_3]:
    - Heft eyn mynsche eyn dingk vorstolen vnde genut, alle de vrucht, de dar van
    - komen ys, de mot he weddergeuen. Stelet eyn mynsche eyne ko, alle de
    - kaluere, de dar van quemen vnde vort dar van, de mot he altomale
    - weddergeuen. Vnde stelet eyn mynsche korn vnde seyede dat, alle dat dar van
    - queme, dat moste he weddergeuen, dar to hedde he alle de kost volorn, de he
    - darup gedragen hedde; de nemoste he nicht affslan. Stelet eyn mynsche eynen
    - penningk vnde wunne dar mede dusent mark, he mostet altemale weddergeuen.
    - Heit eyn mynsche eyn dingk vorstolen vnde wil dat weddergeuen vnde yset
    - vnder em ergher worden, he schal den schaden vprichten to rechte.
  - chapter[n=7_4]:
    - Vader leue, mot ik yenich vorstolen gut kopen? Kint leue, du ne most des
    - nicht kopen. Welk mynsche koft eyn vorstolen dingk vnde he newiste des
    - nicht, dat yd vorstolen were, wordet eme to wetten, he scholdet to hant
    - weddergeuen, vnde he nemach sin gelt nicht wedderesschen. Latet also wesen,
    - dat yd eyn wertlijk recht also hedde gesat, dat he syn gelt wedder mochte
    - esschen, nochtan schal he des nicht don, wente geistlijk recht tred bouen
    - wertlijk recht.
  - chapter[n=7_5]:
    - Vader, hedde he dar kost vp gedregen, er yd em to wetten were worden, dat
    - yd vorstolen was? Kint leue, de kost mochte he wedder esschen. Weret auer
    - also, dat he dat darna lenger helde, wan he dat wiste, dat yd vorstolen were,
    - vnde ne woldet nicht weddergeuen, al de kost, de he dar na dar an legede,
    - de vorlore he altomale, vnde he nemochte der nicht wedder esschen. Weret
    - auer also, dat he dat dingk gerne wedder geue vnde yenne nicht en queme,
    - de kost, de he dan hedde darmede, de mochte he wedder esschen. Hedde he
    - pb: 220
    - ock dat dingk beter gemaket, de kost mochte he wol vorderen. Hedde he ock
    - vrucht dar van vp geboret, er yd em tho weten wart, de vrucht en drofte he
    - nicht wedder geuen, ofte se vordan were. Auer hedde he se rede, he scholde se
    - weddergeuen. Heft he auer vrucht vp geboret dar na, dat he dat wiste, de
    - vrucht schal he yo weddergeuen, se sy vordan edder vnuordan. Weret auer
    - also, dat de dingk erger worden, er he dat wiste, he ne drofte den schaden
    - nicht vprichten. Weret auer also, dat he dat dingk wedder vorkofte, er he dat
    - wiste, he ne drofte dat nicht gelden. Vorkofte auer he dat dar na, he scholdet
    - gelden. Dat sulue schal he don, oft he dat vorluset.
  - chapter[n=7_6]:
    - Vader leue, mot ik mynem manne wol stelen, dar ik van geue dorch god?
    - Kint leue, heuestu gud, dat dynem manne nicht tohoret, dar machstu van
    - geuen wedder synen willen. Hebbe gij auer gud to samne, dar machstu eyn
    - cleyne van geuen also, dat yd dynem manne nicht schedelijk en sij, offte
    - dij des dunket, dat dyn man nicht sere en torne, offte he dat wiste. Dunket
    - dij auer des, oft yd dyn man wiste, dat he des neyne wijs staden wolde, so
    - ne schaltu nicht geuen, dat en were in groter nod, dat du segest eynen mynschen,
    - de hunger steruen mochte, oft du eme nicht en geuest. In der nod so machstu
    - geuen wedder dynes mannes willen. Welk fruwe, de dat gud helpet truweliken
    - wynnen, de mach truweliken almyssen geuen wen de yenne, de nicht en
    - weruet vnde de man motet al besorgen. Gift eyn fruwe al misse vnde vraget
    - de man darumme, se schal bij erme line dat bewaren, dat se nicht en leghe.
    - Hedde eyn fruwe eynen man, de sin ghut vordobelen wolde vnde ouele to
    - bringen, se moste eme wol wat vnthuden to erer beyder nut. Heuet eyn fruwe
    - sunderlike kindere,dar de man neyn recht to enheft, dat he se voden schal, se
      ne mach
    - den kinderen nicht geuen, wet se dat vor war, dat yd de man yo nicht en wil.
    - Vader leue, mot eyn kint ycht vorgeuen van synes vader gude ane syne witschop,
    - vnde eyn knecht van synes heren gude? Kint leue, du heuest wol gehort,
    - wat ik vore geseget hebbe van der fruwen. Mostes eyn fruwe nicht don, eyn
    - kint mostes noch myn don, vnde eyn knecht mostes noch myn don.
  - chapter[n=7_7]:
    - Vader leue, mot yk eyme wokerere edder eyneme yoden edder eyneme deue
    - edder eyme rauere stelen dat gud, dat he to vnrechte heft, vnde geuen dat
    - dorch godt. Kint leue, du neschalt des nicht don. Heuestu auer dat alrede dan,
    - so schaltu guden luden dat wedder keren, den dat affgebroken ys myt vnrechte;
    - dat machstu don, oftu wult. Du machstes ock den luden hemeliken weddergeuen,
    - auer du ne machstes nicht beholden edder dorch god geuen.
  - chapter[n=7_8]:
    - pb: 221
    - Vader leue, eyn heydensch man holt eynen kristenen in syner vengknisse,
    - mot ik eme den man wol stelen? Kint leue, heuestu eynen heydenen bynnen
    - vrede vorstolen eynen kristenen man, de sin rechte vangene was, du ne schalt
    - eme den man nicht weddergeuen dorch der vare willen, wente he mochte
    - ene doden. Auer du schalt eme den man gelden, des bistu plichtich. Vader
    - leue, wo schal ik dat vornemen, oft he rechte vangen were? Kint leue, heit
    - eyn heyden eynen kristenen man vor syne schult edder vor synen schaden,
    - de ys syn rechte vangene. Weret also, dat eyn kristenen man eyneme heydene
    - syne truwe louede vnde breke de trowe vnde worde eme truwelos, venge de
    - heyden den kristen, so were he syn rechte vangene. Kint leue, du schak eyme
    - heydene vnde eyme yoden holden, wat du eme louest, dat yegen god nicht
    - en ys. Kynt leue, were eyn kristen mynsche gevangen in eynes heydenen houe,
    - de moste wol stelen, dat he ete edder druncke to syner nottroft. He moste
    - ok wol eten edder drinken in noden, dat se eren goden offeren, des he des
    - nicht en do eren goden to eren. Were eyn mynsche eynes heydenen rechte
    - vangene, he ne moste eme nicht stelen, dat he ete edder drunke ane grote
    - Iyues nod. Kint leue, were eyn mynsche in hunger nod, dat he steruen moste,
    - so moste he wol stelen syne nottroft ane sunde eyme kristenen. Auer eyn
    - fruwe scholde er hunger steruen, eyr se vntucht dede dorch nod willen. Welk
    - mynsche in Iyuff nod stelet syne nottroft, worde he dar na also rijke, dat he
    - dat mochte to gheldene, he scholde dat don ane twiuel.
  - chapter[n=7_9]:
    - Vader leue, mot eyn mynsche eyme heydene wol syn kint stelen vnde
    - bringent to deme cristendome? Kint leue, dat mot eyn mynsche wol don,
    - beide bynnen vrede vnde buten vrede, wente he en deit deme vadere dar
    - neynen schaden an, dat he eme syn kint nemet vnde bringet gode, dat de vader
    - bringen wolde to der ewigen vordomnisse, vnde deme vader pyne wert deste
    - mynner in der helle.
  - chapter[n=7_10]:
    - Kynt leue, du schalt dat weten, dat mannich mynsche ys to der tijd geboren,
    - dat he mer geneget ys to stelene wan eyn ander mynsche. Auer dat en is eme
    - nicht also angeboren, dat he yo van nod stelen mot. He mach der bosen art
    - wol wedderstan, ofte he wil. Suwan dij eyn bekoringe to kumpt, dat du eyn
    - dingk sust vnde dat gerne nemen woldest, so schaltu der bekoringe gerne
    - wedderstan, vnde darumme, dat du dyner bekoringe gerne weddersteyst
    - pb: 222
    - vnde du myt dynen egenen danken eynen strid heffst, darumme wil dij god
    - eyn ewich lon geuen.
  - chapter[n=7_11]:
    - Dat was eyn hillich abbet, de hette Zenon. De scholde wanderen vnde was
    - ser mode vnde satte sijk vnder eynen bom vnde wolde sijk rauwen. Do sach
    - he dar stan eynen acker, dar stunt schone vrucht vppe. Der vrucht lustede eme
    - sere vnde dachte also, dat he der vrucht wat nemen wolde to syner nottroft.
    - 'Do dachte he wedder in sijk suluen: De deue, de anderer lude dingk stelen,'
    - de moten grote pyne liden in der helle. Eer ik desse vrucht stele, so wil ik
    - prouen, wat ik liden mote van der pine der helle, de dar vore boret to lidene.
    - Do stunt he vp vnde toch syne cledere vt vnde gingk stan in de groten hitte
    - der sunnen vnde stunt dar viff dage vnde brande sijk suluen. Do he nicht mer
      en
    - "mochte, do sprak he to sijk suluen: 'Ik proue dat wol, ik en mach der sunnen"
    - nicht lenger liden. Wu scholde ik liden de pyne, de nummer ende nemen schal?'
    - Also vorgengk eme de bekoringe, de he hadde to deme stelende. -- Kint leue,
    - also schaltu don also dicke, alse dij kumpt eyn bekoringe to stelene; so schaltu
    - denken vp de ewigen pine der helle vnde schalt dij vromeliken wedderstan.
    - De nicht wedderstan en wil, de mot eyn deiff werden, den schalmen vt den
    - luden bringen.
  - chapter[n=7_12]:
    - Dat was eyn broder in eyneme clostere, dar Sunte Arsenius abbet was. De
    - "broder plach to stelene. De abbet nam ene to sijk vnde sprak: 'Lat din stelen"
    - wesen. Ik wil dij geuen allet, destu behouest,' vnde gaff eme cledere vnde wes
    - he behouede. He stal echter dar na. De abbet vndermanede ene dicke. Do he
    - nicht afflaten wolde, do warp he ene vt deme clostere.
  - chapter[n=7_13]:
    - Do de kindere van Ysrahel wunnen de stad to Ihericho, do hadde god vorboden,
    - dat dar nement nicht stelen scholde. Do was dar eyn man, de hette Achor, de
    - sach eyn dure cled, dat stal he. Darumme tornede sijk god vp al dat volk.
    - Des anderen dages togen se vor eyne stad, dar vorlorn se den seghe. Do wolden
    - se weten, we de schuldige were, de gode vortornet hedde. Do worpen
    - se dat lot, dat vel vppe Achar. He bekande, dat he gestolen hadde. Do vrageden
    - se vnsen heren, wat men eme don scholde vor de duue. Dar gebot god, dat
    - men ene stenen scholde. Also wart he gestenet darumme, dat he gestolen hadde.
    - part: 8
    - pb: 223
    - Vader leue, ik bidde yuw dorch den rijken god, leret my, welk ys dat achtede
    - bod. Kint leue, dat wil ik leren dij, vp dat du gode biddest vor my. Dat achtede
    - 'bot ys also: Mynsche, du ne schalt nicht valschliken tugen. Kint leue, dat'
    - 'schaltu also vornemen: Du schalt alle logene vnde alle valscheit vormiden'
    - vnde schalt wesen truwe vnde warafftich. Nym eyn bilde an twen presteren,
    - de valschliken tugeden vppe de bederuen fruwen Susannen. Dar van wil ik
    - 'dij eyn bilde seggen:'
  - chapter[n=8_1]:
    - In der stad to Babilonien dar was eyn gud man, de hette Ioachim, de hadde
    - eyne bederue fruwen, de hette Susanna, de was sere schone. Do weren dar
    - twe prestere, de weren dar to gesat, dat se alle de lude wrogen scholden, de
    - ouerecht begengen, vnde de lude plach men to stenen. De suluen prestere
    - worpen ere bosen leue vppe de fruwen vnde besloten sijk in deme bomgarden,
    - dar de fruwe plach in to gande. De fruwe quam gande in den bomgarden
    - vnde sande ere megede van sijk. Do lepen yenne twe to vnde grepen se vnde
    - "spreken: 'Wij sind nu myt dij allene. Du schalt vnsen willen don. Deistu des"
    - nicht, so wil wij tugen yegen dij, dat wij dij hebben begrepen myt eynem
    - "anderen manne.' Do beghan Susanna to suchten vnde sprak: 'O, nu is my"
    - in allen enden we. Do ik dijt, so vortorne ik mynen schepper; do ik des nicht,
    - so neme gij my myn lijff. Doch ys my dat beter, dat ik myn lijff vorlese, dan
    - dat ik de sunde do tegen mynen god.' Do began se to ropen, vnde de prestere
    - repen ock. Dat ingesinde horde dat vnde leip to. Do spreken se, se hedden se
    - begrepen myt eynem manne. Des anderen dages brochtemen se vor gerichte.
    - Dar quemen al ere frunt vnde scrieden vnde weneden, dat de bederue fruwe
    - Susanna dar to komen was, wente se al ere dage eyn erlijk bederue fruwe
    - gheheten was. Dar treden yenne twe prestere to vnde legeden ere hende vp
    - Susannen houet vnde sworen, dat se se begrepen hadden myt eynem manne,
    - vnde dat was eyn jungelingk, vnde de was en vntlopen. Dar wart se vorordelet
    - to deme dode, dat men se stenen scholde. Do treckedemen se vt. Dar scrigede
    - vnde wenede allet, dat dar was. Do sloch se ere ogen vp an den hemel vnde
    - pb: 224
    - "reip luder stemme: 'O, ewige god, deme alle dingk openbar ys! Du weist"
    - dat wol, dat se valschliken vp my getuget hebben. Nu mot ik steruen, nochtan
    - dat ik al desser dingk vnschuldich byn, de se valschliken vp my gedichtet
    - "hebben.' Su, dar wisede de barmhertige god sine gude vnde halp deme rechten:"
    - Dar was mangk deme volke eyn prophete, de hette Daniel. Deme gaff god
    - synen hilgen gheist, vnde de rep luder stemme ouer al dat volk vnde
    - "sprak: 'lk wil vnschuldich vnde reyne wesen van desseme vnschuldigen blode,"
    - dat gij geten willen. Keret wedder! Dat ys allet valsch, dat desse prestere
      vppe
    - se getuget hebben.' Alle dat volk wart gevrauwet vnde quemen snelliken
    - wedder vor dat richte. Dar scheidede Daniel eynen prester van dem anderen
    - "vnde leit eynen vor sijk bringen vnde sprak: 'Olde schalk, nu ys din bosheit"
    - openbare worden, de du lange heuest gedreuen! Segge my, vnder watte bome
    - "vundestu de fruwen myt dem manne?' Do sprak he: 'Dat was eyn kesseberen"
    - "bom.' Do sprak Daniel: 'Du lughest rechte in dynen hals.' Do leit he den anderen"
    - 'halen vnde vragede ene, vnder watte bome he se geseen hedde. Do sprak he:'
    - "'Dat was eyn plumbom.' Do beghan al dat volk to ropen ouer se vnde benediden"
    - vnsen heren god, dat he syne frunt nicht vnderwegen en leit. Dar nemen se
    - de prestere vnde deden se van deme liue. Also gengk de valscheit to rugge,
    - vnde god halp der warheit.
  - chapter[n=8_2]:
    - Dat weren twe brodere, de eyne was rijke vnde en hadde neyn kint, vnde de
    - andere de was arm vnde hadde vele kindere vnde weren twe ryddere. De
    - rijke ridder was eyn gud man to gode vnde bat vnsen leuen heren, dat he eme
    - eyne bort vorlenede. God de horde sin beth, vnde de fruwe wart myt eyner
    - bort. Do quam eme eyn bode, dat he scholde komen to des keysers houe.
    - Do beuol he der fruwen, wan er god hulpe myt der bort, so scholde se yd
    - eme enbeden in eynem breue. De rydder de toch to houe. God halp der fruwen,
    - dat er wart eyn schone sone. To hant leip eyn bode myt eynem breue vnde
    - scholdene syneme heren bringen. De bode quam to des armen ridders huß
    - vnde was dar eyne nacht. Der ridder vragede en, wur he hen wolde. He sprak,
    - dat sin fruwe hedde wat junges, vnde he scholde syneme heren eynen breff
    - bringen. Hirumme wart de rydder sere bedrouet, dat syn broder eynen erfnamen
    - hadde. He hadde gehopet, dat he scholde steruen ane erffnamen, dat
    - dat erue were geuallen vppe sine kindere. Dar gengk he to vnde drank den
    - boden al sat, dat he vntslapen was worden. Do stal he eme den breff vade las
    - ene. Do stont dar inne ghescreuen, dat sin fruwe hedde eynen schonen jungen
    - sone. Do vordelgede he den breff vnde screff also in eynen anderen breff, dat
    - se ouersere bedrouet were vmme dat kint, dat se to der werlde hedde gebracht,
    - pb: 225
    - wente id ne were neynem mynschen gelijk. Dat were also sere mysschapen,
    - dat se yd nicht dorste bringen vor de lude. Weret sin wille, se woldet hemeliken
    - van den dagen bringen. Den breff stack he in des boden budel. Do de bode
    - syneme heren den breff dede vnde he den breff las, do wart he sere bedrouet
    - vnde ne wiste nicht, wat he wedder scriuen wolde. To lesten sande em god
    - in sin herte, dat he ere eynen breff wedder sande, dat se sijk wol holden scholde;
    - wat ere god gegeuen hedde, dat were yo gud, se ne scholde deme kinde nicht
    - don. Do de bode wedder quam to des rydders huß, do vorstal he eme auer
    - den breff vnde screff eynen anderen. Dar stunt inne, also leiff alse der
    - fruwen ere lijff were, so scholde se dat kint in dat water werpen vnde scholdet
    - drenken. Do de bode der fruwen den breff brochte vnde se den breff las, do
    - wart se van herten sere bedrouet vnde wenede vnde helt sijk sere ouele. Do
    - ne dorste se eres heren bot nicht breken. Do nam se eyn scryn, dar legede
    - se dat kint in, vnde nam eyn bil vnde heu sijk eyne hant aff vnde legede se
    - bij dat kint in dat scryn vnde satte dat scryn in eyn vletende water vnde beuol
    - yd vnseme leuen heren gode vnde scrigede vnde wenede, dat men yamer
    - seen mochte. Dat scryn vlot dat water neder vnde quam to eyner borch, dar
    - Sunte Marten bisschop was; de wiste alle dingk van dem hilgen geyste. De
    - leyt dat kint nemen vnde leit dat voden vnde nam dat scryn vnde de hant
    - vnde behelt de. Darna ouer mannich jar do quam de rydder to huß. De fruwe
    - "gengk eme al wenende vntegen. Do sprak de rydder: 'Myn herte leue fruwe,"
    - du ne schalt dij nicht bedrouen. Wat vns god gegeuen heit, dat wil wij gerne
    - hebben. Hale my dat kint, dat ik se, wat vns god gegeuen heft.' Do de fruwe
    - de wort horde, do vel se to der erden vnde quam van sijk suluen. Dar na, do
    - "se wedder to sijk suluen quam, do sprak se: 'Leue here, vrage gij mi na deme"
    - kinde, vnde gij vnboden my in yuwem breue, also leiff alse my myn lijff
    - were, so scholde ik dat kint drenken. God hadde vns eyn schone kint gegeuen;
    - dat moste ik leyder yamerliken in dat water werpen.' Do der rydder dat horde,
    - do vel he van leide to der erden vnde quam van sijk suluen. Dar na, do he
    - "wedder to sijk suluen quam, do sprak he: 'O we, herte leue wijff, wat sechstu"
    - mi? Hadde vns god eyn schone kint gegeuen, vnde du enbodest my in dynem
    - breue, dat yd neynem mynschen gelijk were, vnde letest my vragen, wer du
    - dat scholdest van den dagen bringen, vnde ik enbot dij wedder in mynem
    - "breue, dat du dat kint yo scholdest beholden.' Do sprak de fruwe: 'Here, ik"
    - enbot yuw in mynem breue, dat vns god eyn schone kint hedde vorlenet,
    - vnde gij enboden my wedder in juwem breue, also leff, also my myn lijff
    - were, dat ik dat kint scholde drenken.' Do wenede de fruwe, do weynede
    - de rydder vnde alle, de dar weren. Do leit men den boden halen vnde vragede
    - pb: 226
    - "eme, wur he tor herberge hedde gewesen. Do segede he: 'To des rydders hus.'"
    - Dar gengk men dat vt vnde beuant dat, dat sin broder de valscheit hedde
    - gedan. Do wart he angetastet vnde wart gebracht vor den keyser vnde wart
    - vorordelet to deme dode. Vnder des quam Sunte Marten vnde brochte dat
    - "kint vnde dat scryn vnde de hant vnde sprak to yermeme ryddere: 'Here,"
    - danket vnsem heren gode, de yuw dijt kint vorlenede, vnde de yd bewaret
    - "heft in deme watere. Dijt ys yuwe kint.' Do sprak de fruwe: 'Des engeloue"
    - ik nicht, ik en se eyn warteken.' Do wisede he er dat scryn. Do vel de fruwe
    - vp ere kne vnde dankede deme alweldigen gode, vnde alle, de dar weren,
    - "de vrauweden sijk. Do sprak Sumte Marten to der fruwen: 'Fruwe, wiset my"
    - juwe hende.' Do en hadde se ener hant nicht. Do nam he de doden
    - hant vnde satte se er wedder an den arm vnde makede se wedder al gesunt.
    - Do wart de vraude noch groter. Do bat Sunte Marten, dat men deme ryddere
    - synen broke vorgeue vnde lete ene leuen, dat he syne sumde beterde. Also
    - gaff men eme dat lijff. Dar halp god der rechticheit, vnde de valscheit gengk
    - to rugge.
  - chapter[n=8_3]:
    - To Rome was eyn keyser, de hadde eyne bederue fruwen. De was sere ynnich
    - vnde hadde vnse leuen fruwen innichliken leff. De keyser wolde theyn ouer
    - mer to deme hilgen graue vnde beuol dat keyserrijke synem broder vnde beuol
    - eme darto syne leuen husfruwen. Do de keyser enwege was, do warp de broder
    - syne bosen leue vp de fruwen vnde sprak ere to vntemelike dingk. Des was de
    - fruwe sere bedrouet vnde newiste nicht, weme se dat clagen mochte. Do he
    - des vele wisode vnde nicht aff enleit, do bedachte se eynen rad vnde sprak to
    - "eme: 'Schal ik yo desse sunde don, so latet doch also hemeliken schen, dat\
      \ yd"
    - neymant enwete. Lat vns maken eyne hemelike woninge vp eyneme torne,
    - dar wij hemeliken mogen wesen.' He wart vil vro vnde leit den torn wol
    - tomaken vnde segede der fruwen, de torn were rede. Do gengen se beyde
    - hen vp yennen torn. He gengk vore vnde se volgede eme. Do he in de dore
    - komen was, do sloch se de dore na eme to vnde beslot ene dar ynne vnde helt
    - ene also geuangen wol viff yar, wente ere here to hus quam; do leit se ene vt.
    - He red tegen synen broder vnde entfengk ene vnde beghan to wenen vnde clagede
    - ouer de fruwen vnde segede, dat se eyn bose wijff were vnde hedde vele man
    - gehat de wile, dat he vte was, vnde se hedde eme ock dat sulue geboden.
    - Darumme, dat he eren willen nicht don wolde, so hedde se en besloten vp
    - pb: 227
    - eyneme torne. De wile hedde se gedreuen bosheit myt alles weme. Do de
    - keyser dat horde, do wart he sere tornich vnde van herten sere bedrouet. Des
    - anderen dages quam de fruwe yegen den keyser vnde wolde ene vntfan. Do s
    - e ene vmmevan wolde, do borede he de vust vp vnde sloch se in de wangen,
    - "dat se to der erden storte, vnde sprak to twen knapen: 'Nemet se vnde voret"
    - se in den wolt vnde houwet er den hals aff.' Do se de fruwen in den wolt
    - brochten, do wolden se bosheit myt er beghan, er se se dodeden. Dar beghan
    - se god antoropen vnde vnse leuen fruwen, dat se er to hulpe quemen vnde
    - bewarden se vor vntucht. Also god dat wolde, do quam dar eyn furste ryden
    - vnde horde se ropen. Do ret he dar to vnde sloch de twe knapen dot vnde
    - vragede de fruwen, we se were. Se segede, se nemochtes eme nicht berichten
    - vnde bat dorch god, dat he se vorde in synen hoff vnde helde se vor syne
    - maghet. He nam se vnde vorde se vp syne borch vnde beuol se syner husfruwen.
    - De fruwe de hadde eynen leuen sone, den beuol se er to bewarene.
    - 'Do quam der bederuen fruwen eyn nyge herte ser to: De furste hadde eynen'
    - broder, de was eyn junck rydder. De wart desse fruwen an vnde louede er
    - grote ding. Se vorsmade en vnde gherde syner ghaue nicht. Hirumme beghan
    - he se sere to haten vnde beloch se to syneme brodere vnde sprak, se newere
    - nicht bederue, wat se in syneme houe scholde. De here vnde de fruwe
    - hadden se leiff vnde ne horden an desse rede nicht. Do gengk he eynes nachtes
    - to erem bedde, dar se slep myt deme kinde, vnde mordede dat kint vnde dede
    - er dat mest in de hant de wile, dat se sleyp. Do leip er dat blot vnder de syden,
    - dat se vntwakede, vnde se beghan to ropen luder stemme, dat al dat ingesinde
    - toleip, vnde funden dat kint gemordet vnde funden dat mest in erer hant.
    - Dar weynede beyde vader vnde moder vnde alle, de dar weren. Do quam
    - yenne morder, de dat kint gemordet hadde, vnde grep de bederuen fruwen
    - bij den haren vnde warp se van der borch vnde wolde se doden. Do sprak
    - yenne here, men scholde erer nicht doden vnde enbot synen knapen, se scholden
    - se setten in eyn schep vnde voren se ouer dat mer vte deme lande, dat se nicht
    - mer wedder queme vor syne ogen. Do se vppe deme mere weren, do spreken
    - de knapen to der fruwen, dat se eren willen don scholde, edder se wolden
    - se drenken. Do sprak se, dat se leyuer den dot liden wolde. Do worpen se de
    - fruwen mydden in dat mer vp eynen sten vnde leiten se dar sitten allene
    - ane spise. Dar wart se vntslapen. Do quam vnse leue fruwe myt groter clarheit
    - "vnde troste se vnde sprak: 'Myn leue fruntynne, du heuest vele droffnisse"
    - geleden myt valscheit. Des schal dij nu eyn ghut ende werden, vnde al de
    - vntruwe vnde dat vnrecht, dat du geleden heffst, dat schal nu openbare werden.
    - Brek dat krut, dat vnder dynem houede steit. Welk spettales mynsche dar
    - van drinket in godes namen, de wert gesunt, vnde de yenne, de dij vnrecht
    - pb: 228
    - gedan hebben, de sint spettalesch worden. De schaltu gesunt maken, auer se
    - scholen erst erer vntruwe bekennen. Var wedder dar hen, dij bekennet dar
    - neymant.' Dar mede vntwakede se vnde brak dat crut. Do quemen dar lude
    - varen, de nemen se in ere schep vnde vorden se to lande. Dar vant se eynen
    - mynschen, de was spettalesch, deme gaff se drinken van deme crude, altohant
    - wart he gesunt. Do quam de mere ouer al dat lant, dat dar eyn arstynne were
    - komen. Do was de rydder, de dat kint gemordet hadde, spettalesch worden.
    - Do sande de furste na der fruwen vnde bat se, dat se synen broder wolde
    - "sunt maken. Vnde dar ne was nemant, de se bekande. Do sprak se: 'Ik wil"
    - ene gherne gesunt maken also beschedeliken, oft he syner sunde bekennen
    - wil vor juw vnde vor my vnde vor seuen luden.' Do segede de rydder, he
    - wolde eer steruen, eer he dat dede. Do sprak de broder, he scholdet yo don.
    - Do bekande he syner sunde eyn deil vnde ne dorste des nicht seggen, dat he
    - "dat kint gemordet hadde. Do sprak de fruwe: 'He heft noch wat beholden,"
    - "dat mot he yo seggen, wil he gesunt werden.' Do sprak de broder: 'Broder,"
    - "segge din herte al vt.' Do sprak he: 'Broder, ik hebbe an juw gebroken sere,"
    - "des en dar ik nicht bekennen.' Do sprak de furste: 'Broder, ik loue dij dat,"
    - ik willet dij alto male vorgeuen.' Do bekande he des, dat he de fruwen hadde
    - valsliken belogen, vnde van hates wegene hedde he dat kint gemordet
    - vnde hedde er dat mest in de hant gedan. Do de furste dat horde, do wart he
    - sere bedrouet vnde clagede mer der bederuen fruwen vngemak wan synes
    - kindes dot. 'O we,' sprak he, 'dat de reyne bederue fruwe ere lijff so yamerliken
    - "heft vorlorn!' Do sprak se: 'Ik byn de fruwe, dar gij van spreken. God vnde"
    - vnse leue fruwe hebben my gehulpen na myner vnschult.' Do gaff se deme
    - ryddere drinken van deme crude, vnde he wart gesunt. Do nam se orloff,
    - vnde de here de bat se, dat se dar bleue; he wolde se beholden, de wile dat
      se
    - leuede. Se newolde nicht bliuen. Se toch hen to Rome vnde makede dar vele
    - lude gesunt, de spettalesch weren. Do was des keysers broder, eres mannes,
    - spettalesch worden, de se belogen hadde. Do de keyser dat vornam, dat dar
    - eyn wisfruwe komen was, do leit he se vor sijk halen vnde bad se, dat se synen
    - "broder wolde gesunt maken. Do sprak se: 'Dat wil ik gerne don also beschedelijken,"
    - dat he al syner sunde bekennen schal vor juw vnde vor my vnde vor
    - dem gemeynen rade.' Do sprak he, he wolde er steruen, er he dat dede. Do
    - "sprak de keyser, he scholdet yo don. Do sprak he: 'Broder, ik hebbe ene"
    - sunde an dij beghan, bekenne ik der, gij nemet my myn leuent.' Do swor de
    - keyser, he woldet eme altomale vorgeuen. Do bekande he des, dat he de
    - bederuen fruwen to vnrechte belogen hedde. Do beghan de keyser to wenen
    - vnde alle de yenne, de dar weren. Do makede se den rydder gesunt. Do
    - pb: 229
    - clagede de keyser sere, dat he de bederuen fruwen so yamerliken gehandelet
    - "hadde. Do sprak se: 'Here, ik byn juwe husfruwe. God vnde vnse leue fruwe"
    - hebben my gehulpen na myner vnschult.' Dar wart so grot vraude in der
    - stad to Rome, dat dar nemant to vullen aff spreken mach. Do wolde se de
    - keyser wedder nemen to eyner keyserynnen. Des enwolde se nicht don vnde
    - sprak to dem pawese, dat se gode vnde vnser leuen fruwen hedde gelouet,
    - dat se sijk wolde begeuen. Also begaff se sijk in eyn closter.
    - Kynt leue, du neschalt nicht vntrowe wesen noch valsch. Weme du truwe
    - louest, deme schaltu truwe leisten wente in den dot. Nym eyn bilde an twen
    - 'kumpanen. Dar van wil ik dij seggen:'
  - chapter[n=8_4]:
    - Twe kindere worden geboren in eyneme lande, de hadde god so gelijk gemaket,
    - dat neymant neyn vnderschet kunde hebben, welk er de eyne edder
    - de andere were. De eyne was eynes greuen sone, de andere was eynes rydders
    - sone. De kindere dofte de pauwest van Rome vnde nomede des greuen sone
    - Amelius vnde des rydders sone Amicus vnde gaff en twe neppe van eddeleme
    - holte. De neppe weren also gelijk, we den enen sach, de enhadde des anderen
    - neyn vnderschet. Desse twe kindere loueden truwe kumpanige to samne.
    - De wile dat se leueden, so ne scholde de eyne des anderen nicht vortigen.
    - Dar na ouer langk geschach, dat Amicus vader starff, vnde bose heren quemen
    - vnde nemen eme al sin erue vnde wiseden ene vt al syneme gude. Do
    - newiste he neyne weghe vnde wanderde hen to synes kumpanes huß, Amelius.
    - Do he dar quam, do en vant he en dar nicht, wente he hadde dat vornomen,
    - dat sin kumpan Amicus bedrouet was, vnde was dar hen gereden vnde wolde
    - ene trosten vnde en vant syner nicht. Do sochte de eyne den anderen van lande
    - to lande vnde van steden tho steden wol twe yar. Vnder des, do Amicus synen
    - kumpan sochte, do quam he to eynes rydders houe. De gaff eme syne dochter.
    - Dar na, do de blitschapp gedan was, do en leit he nicht aff, he en sochte yo
    - synen kumpan Amelius. To eyner tijd motte eme eyn pelgrim, den vragede
    - he, oft he yergen geseen hedde synen kumpan Amelius. He segede, he en
    - hedde ene nerghen gheseen. Do gaff Amicus deme pelgrymme synen rock
    - "vnde sprak: 'Se, nym dessen rock dorch god vnde bidde vnsen leuen heren"
    - god, dat he my to hant late vinden mynen kumpan Amelius, vnde kumpt
    - he dij yerghen to, wise ene na my to Paris, dar mach he my vinden.' Des
    - suluen daghes quam Amelins deme pelgrime to in snoden clederen vnde to
    - pb: 230
    - vote vnde was vnder den ogen gestalt alse Amicus. Do mende de pelgrirn,
    - dat yd Amicus were, vnde wunderde sere, wur syne perde vnde syne guden
    - "cledere gebleuen weren. Do sprak Amelius to dem pelgrime: 'Du wanderst"
    - vele lant vmme, heuestu mynen kumpan Amicus icht geseen?' Do sprak de
    - "pelgrim: 'Wurumme geckestu my, dat du my vragest vmme Amicus, vnde"
    - du bist suluen Amicus. Du geuest my hude dynen rock vnde vragedest my
    - vmme dynen kumpan Amelius. Do haddestu perde vnde knechte, wur sind
    - "de nu komen?' Do sprak he: 'Ik en byn nicht Amicus. Ik byn eme an deme"
    - antlate gelick vnde hete Amelius. Wijs my, wur mach ik ene vinden?' Do
    - "sprak de pelgrim: 'Soke ene to Paris, dar vindestu ene.' Do quam he to Paris"
    - vnde vant synen kumpan. Do wart en beiden leue. De ene vel deme anderen
    - vmme den hals vnde kusten sijk vnde weneden van leue. Do quemen se beyde
    - to konninge Karele, vnde he entfengk se to syneme gesynde vnde hadde se
    - leff, vnde se helden sijk also, dat se anneme weren allen luden. Dar na to
    - eyner tijd do toch Amicus to huß to syner brud, vnde Amelius bleff in des
    - konninges houe. Do hadde de konningk eyne dochter, de wan Amelius leff,
    - vnde se hadde Amelius wedder leff, doch nicht vppe vntucht, sunder vppe
    - eyn erlijk echte. Do vordroch Amelius sin bekoringhe vnde nam de juncfruwen
    - ware, dar he se allene vant, vnde dede er gewalt. De juncfruwe schonede
    - erer ere vnde ne wolde nicht ropen vnde en dorstet ock nemande clagen vnde
    - wenede vnde bedrouede sijk sere. Do was dar in deme houe eyn greue, de was
    - Amelius sunderlike frunt, de hadde eme truwe kumpanie gelouet. Deme
    - segede he, wat he beghan hadde myt des koninges dochter, vnde sochte rad, wu
    - he dar mede varen scholde. Do bewisede eme de greue vntruwe vnde wrogede
    - ene to deme konninge. De konningk wart tornich vnde vragede de
    - dochter vmme de sake. Se vorsokes. He vragede Amelius; he vorsokes ock.
    - Do scholdet yenne war maken; des nekunde he nicht don. Do sprak de konningk,
    - he scholde ene bestan myt eyneme kampe. Desse mere vornam Amicus vnde
    - quam aldar vnde nam Amelius vt vnde vragede ene vmme de sake. He bekandes,
    - dat he der juncfruwen welde hedde ghedan. Do schaldene Amicus
    - "vnde sprak: 'Du heuest sere ouele to wege varen. Du bist schuldich; du nemachst"
    - nicht sekerliken vechten den kamp. Ik wil dij nu truwe bewisen. Ik
    - wil vor dij vechten vnde wil vor dij in den dot ghan. Thu myne cledere an
    - vnde nym myne perde vnde myne knechte vnde ryd to myner husfruwen
    - vnde bliff bij er also lange, wente du vornympst, wu yd my gheghan ys. Se
    - nebekennet dij nicht, se meynet, dat ik yd sij. Werde ik geslagen in deme
    - kampe, so beholt du myne husfruwen. Gift my god den soghe, so kum wedder
    - to my. Ik wil dyne cledere anthein vnde wil vor dij vechten.' Dat geschach.
    - pb: 231
    - Amelius nam de cledere vnde reeth to yenner fruwen. Se entfengene alse
    - eren man vnde bekande des nicht, dat he Amelius was. Do se to bede quemen,
    - 'do toch he sin swert vt vnde legede dat twisschen en beyden vnde sprak:'
    - "'Du ne schalt my nicht beroren, wente ik byn sere bedrouet, also lange wente"
    - ik vorneme, wu yd myme kumpane gha. Berorestu my icht, ik wil dij myt
    - desseme swerde dorch stecken.' Also legen se to samne mmanighe nacht. Vnder
    - des halpp god Amicus, dat he den seghe vacht vnde heu yenneme greuen
    - dat houet aff. Do wart deme konninge leue vnde lonede eme syne dochter
    - vnde leit bereden de blitschap. Do red Amicus wedder to huß vnde dede
    - Amelius sine cledere wedder vnde segede eme, dat he riden scholde to des
    - konninges houe vnde nemen des konninges dochter. Also dede he. He quam
    - to houe vnde nam de dochter vnde wart eyn weldich here. Alle desse dingk
    - de weren so hemelijk, dat yd nement wiste wan se twe allene. Dar na ouer
    - langk plagede god Amicus, dat he spettalesch wart. Dar gengk sin wiff to
    - myt eren frunden vnde dreff ene vte syme gude. Do was he seik vnde spettalsch
    - vnde arm vnde vorsmat. De vore syne frunt weren, de enwolden ene do nicht
    - anseen. Do moste he eyn bedelere werden vnde gengk vmme dat brot van
    - huse to huse vnde en hadde nicht mer van al syneme gude dan den nap, den
    - eme de pauwest gaff. Dar ath he vt vnde drank vt. Do wanderde he hen to
    - synes kumpanes houe, Amelius, vnde wolde seen, oft he ene icht bekennen
    - wolde, wente he was eyn rijke here. Do quam he to syneme huß vnde stont
    - vor der dore vnde reip, dat men eyme armen manne, de spettalesch were,
    - wat geue dorch god. Do sath Amelius ouer der taflen vnde hadde vor sijk
    - 'stane den nap, den eme de pauwest gaff. Do sprak Amelius to syneme kemere:'
    - "'Nym den nap vnde ghut dem armen manne in synen nap, dat he drinke, vnde"
    - gijff eme, dat he ete.' He dede also. Do he wedder quam, do sprak he to syneme
    - "heren: 'Here, de arme man heft eynen nap, de ys ghestalt alse juwe nap."
    - We den eynen sut, de sut den anderen.' Do sprank Amelius vp van der taflen
    - "vnde sprak: 'Dat is myn leue kumpan Amicus!' vnde leip to der dore vnde"
    - vel eme vmme den hals vnde kuste ene vor synen munt vnde weynede van
    - "leue vnde brachtene in syn huß vnde sprak: 'O herte leue kumpan, du heuest"
    - my sulke truwe bewiset, dat ik dij nummer mer to vullen danken mach.
    - Allet dat ik hebbe, dat ys din, des schaltu weldich wesen; bliff bij my.' Do
    - "vragede he eme, wu he so arm were worden. Do sprak he also: 'Do my god"
    - geplaget hadde myt der suke, do vorsmade my myn husfruwe vnde alle myne
    - pb: 232
    - "frunt vnde hebben my vordreuen.' Do sprak Amelius: 'Du schalt hir myt my"
    - bliuen de wile dat du leuest.' Dar bleff Amicus in deme houe vnde ouede
    - sijk sere an innicheit, an beden, an waken, an vasten, an allen guden werken.
    - Dar na wolde god bewisen, wu armeme eme dat ys, dat eyn mynsche syneme
    - euenen kristenen truwe ys vnde truwe kumpanie holde, vnde sande synen
    - "hilgen engel Sunte Raphael to eme. De sprak aldus: 'Amicus, wultu gesunt"
    - 'werden van dyner suke, so wil ik dij eynen rad geuen: Gha to dyneme kumpane'
    - Amelius vnde segge eme also, wil he deck sunt maken, so schal he nemen syne
    - leuen kindere twe vnde schal de doden, vnde myt dem blode also warm
    - schal he dek besprengen; so werstu gesunt.' Do gengk he hen vnde segede
    - Amelius desse rede. Do Amelius dusse rede harde, do wart he beyde bedrouet
    - vnde gevrauwet. He bedrouede sijk sere vmme syne vil leuen kindere, dat he
    - de morden scholde. He vrauwede sijk van herten sere, dat he syme leuen
    - kumpane mochte helpen syner suntheit. Do gengk he des morgens vro de wile
    - dat de moder sleip to den kinderen twen, dar se leghen vp dem bedde vnde
    - slepen. Do se den vader vornemen komen, do worden se wakene vnde sprungen
    - vp van leue vnde lacheden eme to. Do de vader dat sach, do beghan he van
    - "herten sere to wenen vnde sprak: 'O, gij herte leuen kinder, gij lachet my\
      \ tho"
    - vnde spelet my to; gij vrauwen juw tegen my vnde en weten des nicht, dat
    - ik juw morden schal.' Myt den worden toch he sin swert vnde heu en beiden
    - de houede aff vnde vengk dat blot in eynen nap myt groteme herte sere vnde
    - gengk to syneme kumpane Amicus vnde besprengede ene myt deme blode
    - "also warm vnde sprak: 'Here, alweldige god, wente du geboden heffst den"
    - luden, dat eyn mynsche den anderen schal leiff hebben alse sijk suluen vnde
    - schal eme truwe bewisen in synen noden, su an de truwe, de myn kumpan
    - my bewiset heit vnde dat ik van rechter truwe willen myner kindere blot
    - hebbe gegoten, irbarme dijk ouer mynen kumpan vnde makene gesunt van
    - syner suke.' Altohant wart he gesunt van al syner suke. Nochtan enwiste de
    - moder nicht, dat de kindere dot weren, noch neymant in deme houe. Do wart
    - Amelius sere gevrauwet darumme, dat syn kumpan sunt was geworden, doch
    - so gengk he bedrouet wedder hen to synen kinderen. Do he to dem bedde
    - quam, do vant he de kindere gesunt liggene vnde speleden to samne vnde
    - lacheden dem vader to vnde hadden malk eynen roden ringk vmme den hals,
    - oft dar eyn rod syden vadem vmme ginge. De naren hadden se alle de daghe,
    - de se leueden. Do wart Amelius sere gefrauwet vnde dankede dem alweldigen
    - gode vmme alle syne gude vnde segede to syner husfruwen, wat he gedan
    - hedde. Dar bleuen se beyde na der tijd in eyneme kuschen leuende alse sustere
    - vnde brodere. Vnde Amelius behelt synen kumpan myt sijk vnde cledede
    - pb: 233
    - ene myt sijk gelike. Do weren se so gelijk, we den eynen sach, de sach ock
    - den anderen. Noch syn husfruwe noch syn ingesinde en kunden nicht vnderschet
    - weten vnder en beyden. Dar na storuen se beide vnde worden malk gegrauen
    - sunderliken in sin graff. Do vd dat eyne graff in. Do grouen de lude dat
    - graff vp vnde fumden den licham dar nicht inne. Do grouen se dat andere
    - graff vp, do fumden se beide lichamme to samne. Also bleuen se kumpane
    - in dem dode, de truwe kumpane weren an dem leuende. Amicus wiff, de
    - eme vntruwe bewiset hadde vnde ene vordreuen hadde, do he seik was worden,
    - 'der geschach na erer vntrowe: de dunel thobrak er den hals. -- Kint leue,'
    - dijt schal dij eyn lere sin, dat du de valscheit laten schalt vnde schalt truwe
      sin.
  - chapter[n=8_5]:
    - Dat was eyn meister, de hette Pitagoras, de hadde twe scholere. De scholere
    - loueden trowe kompanie to samne. Do geschach dar na, dat de ene hadde
    - eynen broke vnde wart begrepen vnde wart vorordelet to deme dode. Do bat
    - he den richter, dat he erst moste to hus varen vnde voreuenen sin dingk, er
    - "he storue. Do sprak de richter: 'Machstu eynen borgen hebben, de vor dij syn"
    - leuent laten wille?' 'Ja,' sprak he, 'ik hebbe eynen trowen kumpan, de schal
    - sijk gevangen geuen vor my.' Dat geschach. Syn kumpan de gaff sijk gevangen
    - vor eme. Ofte he nicht wedder queme, so scholdemen desseme syn leuen
    - nemen. Jenne toch to hus vnde voreuende sin dingk. Do de dach quam, de
    - eme bescheden was, dat he komen scholde, do ne was he dar nicht. Do toch
    - "men dessen vt to dem dode. Do sprak de richter: 'Wur is nu din truwe kumpan?"
    - Proue nu, wu he dijk gehandelet heit! Nu mostu din lijff vor em geuen.' Do
    - "sprak yenne: 'Ik weit dat vorware wol, leuet myn kumpan, he kompt yo"
    - vnde loset my.' Do yd quam to der stunde, alse he eme gelouet hadde, do
    - "quam yenne vnde sprak to deme richtere: 'Ik byn komen alse ik gelouet"
    - hadde vnde wil mynen kumpan losen. Latet ene vri vnde dodet my.' Do de
    - richter de groten truwe sach, do irbarmede he sijk vnde gaff en beiden dat
    - leuent vnde bad se, dat se ene vntfengen in ere kumpanie.
  - chapter[n=8_6]:
    - "Eyn wijs mester lach in syneme lesten ende vnde sprak to syneme sone: 'Sone,"
    - berichte my, wu mannigen frunt heuestu gekregen dyne leuedage?' De sone
    - "sprak: 'Ik mene des, ik hebbe wol hundert frunt gekregen, dar ik my"
    - "gudes to vorsee vnde hebbe se vor frunt.' Do sprak de vader: 'Sone, du neschalt"
    - neynen frunt louen, du ne hebbest en er vorsocht, ofte he in noden
    - din frunt sij. Men vint vele frunt, de eynes mynschen frunt sin de wile dat
    - yd eme wol gheit vnde de wile dat he geuen mach. Wan he arm wert vnde
    - pb: 234
    - in noden ys, so heft he cleyne frunt. Ik byn wol twies also olt alse du bist;
    - ik hebbe al myne leuedaghe kumme eynen haluen frunt gefunden. Wu ys
    - dat, dat du er also vele heffst? Du heuest se bij wane nicht vorsocht. Gha hen
    - "vnde vorsoke se; so vindestu, we din truwe frunt ys.' De sone sprak: 'Vader,"
    - "wo schal ik se vorsoken?' De vader sprak: 'Nym eyn kalff vnde dode dat vnde"
    - steck dat in eynen sack vnde make den sack butene blodich vnde gha to dynes
    - frundes huß des nachtes vnde segge, dat du eynen man hebbest gemordet.
    - Bidde ene, dat he dij rad geue vnde helpene dij begrauen.' He dede also. He
    - nam den sack myt deme kalue vp synen rugge vnde quam to synes frundes
    - "hus vnde sprak: 'O herte leue frunt, ik byn nu in groten noden vnde behoue"
    - nu dyner hulpe; bewijs my nu fruntschap. Ik hebbe eynen man gemordet,
    - den hebbe ik hir ymme sacke; help my, dat ik en begraue. Graff ik en in
    - myn huß, dar wert men ene ynne soken, wente de lude vormoden sijk vp
    - my, wente ik syn vient was. Vppe dij neheft neyment neynen mot; begraue
    - "wij ene in dyme hus.' Do sprak yenne: 'Ik wil myt dyneme doden vnbeworen"
    - wesen. Du ne kumpst in myn hus nicht.' He gengk to deme anderen, de
    - sprak ock also. Also vorsochte he al syne frunt. Se wolden myt eme vnbeworen
    - 'sin. Do quam he wedder vnde segede dijt synem vadere. Do sprak syn vader:'
    - "'Ga hen to mynem haluen frunde vnde clage eme dyne nod.' He dede also."
    - Do slot he sin hus vp vnde leit ene in vnde leit sin wiff vnde syne kindere
    - vnde syn yngesinde vt ghan vnde makede eyn graff, dar he den doden grauen
    - wolde. Do yenne dat sach, do dankede he eme sere syner truwe vnde segede
    - eme do alle sake. Do quam de sone wedder to deme vadere vnde segede eme
    - "dijt. Do sprak de vader: 'Sone, den schaltu vor eynen frunt hebben, de dijk"
    - "in dynen noden to hulpe kumpt.' Do sprak de sone: 'Vader, vundestu yuwerlde"
    - "eynen gantzen frunt?' Do sprak de vader: 'Sone, ik envant nuwedde eynen"
    - gantzen frunt, auer ik hebbe van eyme horen seggen, de was eyn ganß truwe
    - frunt.
  - chapter[n=8_7]:
    - Ik hebbe gehort van twen kumpanen, de ene wonede to Egipten, de andere
    - wonede to India. Er eyn hadde den anderen nu er geseen, nochtan so weren
    - se gantze frunt. Wan de eyne synen knecht sande to Egipten myt syner kopendschop,
    - so vntfeng en yo de frunt vnde halp em, dat he vorkofte vnde sande
    - ene wedder to hus. Dat sulue dede de andere synen knechten wedder. Dar na
    - geschach dat, dat de kopman van India quam to Egipten vnde wolde synen
    - kumpan seen. Do desse dat vornam, do vor he eme vntegen vnde vntfengk
    - pb: 235
    - ene myt groten eren vnde brachtene in sin huß vnde handelde ene, so
    - he best mochte. Do hadde de bederue man eyne juncfruwen in syneme huß,
    - de helt he eme vnde scholde se nemen tho echte, wan de tijd queme, dar yd
    - eme vnde den frunden behagede. De juncfruwe de was schone vnde desse
    - gast wan se leiff vnde en dorste des nemende seggen vnde wart seik van groter
    - leue. Deme werde was sere lede vnde leit halen de wisesten arsten, de in deme
    - lande weren, vnde hedde syneme gasste gerne gehulpen. De mestere besegen
    - sin glas vnde tasteden eme synen puls vnde spreken, dat he seik were van leue.
    - He hodde syne leue worpen vp eyne fruwen namen, worde eme de nicht,
    - so moste he steruen. Do gengk de wert to deme gasste vnde vragede ene, ofte
    - 'he syne leue vppe yennige fruwes namen geworpen hedde. Do sprak he:'
    - "'Ja, ik sach hijr eyne juncfruwen in juweme houe, de hebbe ik leiff.'Do leit"
    - he syne dochtere vor ene komen vnde vragede ene, welk se were. He sprak,
    - se ne were dar nicht mede. Do leit he alle syne kemerschen sten vnde syne
    - megede vnde vragede, oft se dar mangk were. He sprak, sene were dar nicht
    - mede. Do leit he syne brut komen, de he nemen scholde, vnde vragede, oft
    - "se dat were. Do sprak he: 'Ya, dat ys se.'Do gaff he eme de juncfruwen vnde"
    - al dat gud, dat em myt er gegeuen was, vnde sandene darmede wedder to
    - lande. Dar na ouer langk geschach dat, dat desse kopman van Egipten al sin
    - gud vorlos vnde wart arm. Do wanderde he to India to syneme kumpane
    - vnde wolde prouen, wu he bij eme don wolde. Do quam he des auendes
    - spade in de stad vnde wolde also spade nicht ghan to syneme huß vnde lach
    - in eyner wosten kerken de nacht. In der suluen nacht quemen twe man in de
    - kerken vnde begunden dar to kyuen. Dar sloch de ene den anderen dod.
    - Dar quemen de lude vnde sochten den morder vnde funden den armen man
    - 'in der kerken vnde vrageden ene, we den man gemordet hedde. Do sprak he:'
    - "'Ik hebbe den man gemordet.' Dat sprak he darumme, dat he gherne dot"
    - hedde gewesen van droinisse vnde darumme, dat he sin ghut hadde vorloren.
    - Do bunden se ene vnde brochten ene vor gerichte. Do wart he vorordelet
    - to deme dode. Do men en vt der stad toch, do quam syn frunt vnde sach en
    - "an vnde sach, dat he dat was. Do reip he luder stemme: 'Gij dot eme vnrecht,"
    - he en heft den man nicht gemordet; ik hebbe ene gemordet!' Dat sprak he
    - darumme, dat he synen frunt wolde losen van deme dode vnde wolde vor
    - ene steruen vnde he en haddet ok nicht gedan. Do leten se den armen ghan
    - vnde vorden dessen to deme dode. Do stunt der rechtschuldige dar bij vnde
    - pb: 236
    - 'horde dijt altomale vnde dachte an synen mot: Desse man ys vnschuldich'
    - vnde du bist schuldich. Vorluset he sin leuen, dat ys dyn schult, vnde du deist
    - "tegen de rechticheit. Myt deme do reip he luder stemme: 'De man ys vnschuldich!"
    - Ik hebbe den man gemordet. Latet ene vri vnde dodet my.' Do wun-
    - derde deme richtere vnde allen, de dar weren, wo yd vmme desse sake were;
    - se hadden sijk alle dre schuldich gegeuen. Do twiuelden se, welk er de rechtschuldige
    - were, vnde nemen se alle dre vnde brochten se alle dre vor den
    - konningk vnde segeden eme alle dingk. Dar nam de konningk den eynen
    - vt na dem anderen vnde vragede also lange, wente dat he vp de warheit
    - quam, vnde leit se alle dre vri. Do gengk yenne rijke kopman vnde nam synen
    - "armen frunt in sin hus vnde sprak: 'Kumpan, ik hedde myn lijff gerne vor"
    - dat din gegeuen; nu heft vns god beyde geloset. Wultu nu myt my bliuen,
    - al myn gud schal dij to bode stan. Wultu des nicht, so nym al myn gud halff
    - vnde var to hus.' Do sprak he, dat he to lande wolde to syner husfruwen
    - vnde to synen kinderen. Do gaff eme yenne al sin gud halff vnde leit ene varen
    - to lande. Das was eyn ganß frunt.'
    - Kynt leue, du schalt truwe sin; dat leren dij de vnvornuftigen creature.
  - chapter[n=8_8]:
    - Dat geschach to eyner tijd, dat lude segelden ouer mer vnde quemen to eyneme
    - lande, dar vntuel en de wint. Do se dar legen vnder deme lande, do gengen
    - se eynes dages vp dat lant vnde wolden sijk besten. Dar funden se eynen lauwen
    - vnde eynen lintworm striden myt eyn ander. Do was dar eyn vrom rydder,
    - de toch syne wapene an vnde halp deme lauwen vnde sloch den lintworm
    - dot. Dat was deme lauwen so wol to danke, dat he der lude nicht vortigen
    - wolde vnde leip inden wolt vnde halede en also vele wildes, alse se alle vordon
    - mochten. Dat dede he alle dage. Eynes dages, do en eyn wint quam, do voren
    - se eren wech. Do de lauwe dat sach, do leip he in dat mer vnde swam en na
    - also lange, wente he vordrank.
  - chapter[n=8_9]:
    - Eyn lauwe quam gane in eyn closter, dar Sunte Jeronimus ouer reid. De lauwe
    - de hinkede. Do de moneke den lauwen segen, do begunden se to vlene. Do
    - gengk eme Sunte Jeronimus vntegen. Do borede de lauwe den seren vot vp
    - vnde wisoden Sunte Jeronimus. Dar leit he eme den vot wasschen. Do was
    - eme eyn dorn in deme vote, den togen se eme vt vnde streken eme dar salue
    - vp vnde heleden eme den vot. Do he to reke was geworden, do bleff he dar
    - in deme clostere also tam, alse eyn bendich hunt, vnde dede neymande nicht
    - leydes. Do hadden de moneke eynen esel, dar se holt mede halden vt deme
    - pb: 237
    - wolde. Den bewarede de lauwe, wan he in der weyde was. To eyner tijd
    - lach de lauwe vnde sleip. Do togen dar koplude vore, de nemen den esel
    - vnde vorden ene myt sijk van danne. Do de lauwe vntwakede vnde den
    - esel nicht en vant, do sochte he en aller weghene vnde en vant syner nicht.
    - Do gengk he drouich wedder to clostere. Do he den esel nicht en brachte,
    - do menden se, dat he ene getten hedde, vnde worden tornich vnde en wolden
    - eme syne prouende nicht geuen, also he ghewanet was. Do beuolen se eme des
    - esels ammet. Se lededen ene in den wolt vnde legeden eme holt vp den rugge,
    - dat moste he to clostere dregen. Dat dede he myt groter dult. Dar na eynes
    - dages do was de lauwe vp dem velde. Do sach he de koplude komen myt
    - syneme esele. In deme lande was eyn wonheit, dat de koplude vorden ere
    - gud vppe oluanden. De oluanden ghan vele in eyner rige, eyn na dem
    - anderen. Dar geit eyn esel vore, de ledet se alle an eyneme langen sele. Also
    - quam desse esel ghane vnde ledde vele oluanden myt gude na sijk. Do de lauwe
    - den esel sach, do leip he to eme. Do vlogen al de koplude. De lauwe dref den
    - esel myt syneme sagele to deme clostere, vnde alle de oluanden de volgeden
    - eme myt deme ghude. Do de lauwe in dat closter quam, do leip he al dat
    - closter vmme vnde vrauwede sijk, dat he synen esel funden hadde, vnde vel
    - vor eynen yowelken monnik nedder vnde spelede myt syneme sagele vnde
    - lachede eme to van leue darumme, dat he synen esel funden hadde. Do quemen
    - de koplude na ghane in dat closter vnde vellen Sunte Jeronimus to vote vnde
    - sochten gnade. He vntfengk se gutliken vnde gaff en ere gud wedder vnde
    - leit se varen to lande.
    - Kynt leue, du schalt truwe kumpan wesen, wan du bist in der pelegrimatese.
    - Bistu vntruwe, du vorlusest al din arbeit.
  - chapter[n=8_10]:
    - Dat geschach to eyner tijd, dat wol dryttich pelgrime wolden ghan to Sunte
    - Jacobe. De loueden truwe kumpanie to samne. Dar quam eyn pelgrime togheghane,
    - de nelouede neyne kumpanie mede, doch so gengk he myt en. Do
    - wart der kumpane eyn seik. Do vortegen se syner alle, de eme kumpanie
    - gelouet hadden, vnde yerme, de nicht gelauet hadde, de bleff bij eme. Des
    - auendes starff he. Do quam dar Sunte Jacob rydene vp eyme perde vnde
    - "sprak to eme: 'Do my den doden vnde sitte achter my vp dat pert.' Dat dede"
    - he. Also vorde he ene in der nacht wol veftein dachuart to Kumpostelle eyne
    - halue mile na. Do sath he aff vnde legede den doden dar. Do sprak Sunte
    - "Jacob: 'Gha in de stad to den domheren vnde segge en also, dat se mynen"
    - pb: 238
    - pelgrime inhalen schullen myt groter ere vnde brengen en to graue vnde
    - segge synen kumpanen, dat se al ere arbeit vorloren hebben myt der vntruwe,
    - de se erem kumpane bewiset hebben.
    - Kynt leue, boret dij to wanderen myt kumpanie, du schalt yo eyn truwe
    - kumpan wesen. Du ne schalt dynen kumpanen neyn valsch don. Du neschalt
    - nicht gerne sulff dridde wanderen. Wan dre sind in eyner kumpanie, so
    - plegen gerne twe to samne to holdene; dat bedrouet den drydden.
  - chapter[n=8_11]:
    - Dat weren dre kumpane, de scholden wanderen to samne. Do geschach dat
    - to eyner tijd, dat se nicht mer hadden dan eyn brod, dar hadden se alle dre
    - to cleyne an. Do runeden twe to samne, wu se mochten den dridden aff wisen
    - "van dem brode, vnde bedachten eyne valscheit vnde spreken aldus: 'Wij"
    - willen vns leggen slapen. Weme de hogeste drom dromet, de schal dat brot
    - halff hebben, vnde weme dar negest de hogeste drom dromet, de schal de
    - ander helfte hebben.' Do gengen se liggen slapen. Do runeden yenne twe
    - "to samne. Do sprak de eyne: 'Ik wil spreken, my dromede, dat ik in deme"
    - hemelrike sete bij vnsem heren gode, vnde du schalt spreken, dat du settest
    - bij vnser leuen fruwen.' Dijt horde de dridde vnde nam dat brot vnde atet
    - "al deger vp. Do yd eyne wile was, do stunden se vp. Do sprak de eyne: 'My"
    - heft sere wol gedromet. My duchte, dat ik sete bij vnseme leuen heren
    - "gode in deme hemelrijke.' Do sprak de ander: 'My duchte, dat ik sete bij"
    - "vnser leuen fruwen.' Do sprak de dridde: 'Ik sach ju dar wol sitten. Do dachte"
    - ik also, dat gij des brodes nicht behoueden vnde ath dat al vp.'
    - part: 9
    - pb: 239
    - Vader leue, ik bidde juw dorch vnsen leuen heren god, leret my, welk ys
    - dat negede bot. Kint leue, dat wil ik gerne leren dij, vppe dat du gode biddest
    - 'vor my. Dat negede bod ys aldus: Mynsche, du neschalt nicht begeren dynes'
    - euenen kristen huß noch synen acker. Kint leue, hir vorbut vnse leue here
    - aller hande ghiricheit, rouen vnde wokeren vnde allerleye vnrechte wynninge,
    - dar eyn mynsche des anderen gudes mede begeret. Na dem male dat yd god
    - vorbut, dat eyn mynsche nicht mot begeren vnrechtes gudes, noch myn mot
    - he dat nemen edder besitten to vnrechte.
  - chapter[n=9_1]:
    - Eyn man lach in syneme lesten ende. Deme duchte des, dat eyn grot steyn
    - bouen eme henghe, de wolde vp ene vallen vnde wolde ene todrucken. Do
    - wart he sere vorueret vnde reyp luder stemme, dat men eme to hulpe queme.
    - "Do vrageden de lude, wat eme were. Do sprak he: 'Hir henget eyn steyn"
    - bouen my, de wil vp my vallen vnde wil my doden.' Do haleden se eme den
    - prester. He bichtede; dat en halp nicht, noch heng de steyn al dar. Do sprak
    - "de prester: 'Denket al vmme, oft gij yennige sunde gedan hebben myt eyme"
    - "stene.' Do began he to denkene vnde sprak: 'Ja, ik denke des wol, dat ik eynen"
    - steyn hemeliken droch van eyme ackere vp eynen anderen, dat ik mynen
    - "acker breder makede.' Do sprak de prester: 'Dat ys de sake, dat desse steyn"
    - hir henget.' Do bichtede he de sunde vnde louede, dat he yd wedder don wolde.
    - Do vorgengk de steyn vnde de bekoringe.
  - chapter[n=9_2]:
    - Das was eyn kelner in eyneme clostere, de dede eyner juncfruwen wat vnrechtes
    - in ereme gude. Do plagede god dat closter dorch des vnrechten willen
    - also, dat al de wyn vordarff, de to deme clostere horde. Do gengk de abbet
    - to eyneme hilgen mynschen vnde bat ene, dat he gode bidden wolde, dat
    - he eme lete vorstan, wat de sake were. Do yenne mynsche vnsen leuen heren
    - "hirumme bat, do sprak vnse here: 'Den schaden heit dat closter geleden vmme"
    - dat vnrecht, dat de kelner der juncfruwen heft ghedan. Noch wil ik eme eyne
    - pb: 240
    - grottere plage to bringen in desseme jare.' Dar na nicht lange quam eyn
    - rydder, de wart ere vient vnde brande vil na al ere korn, dar se dat yar aff
    - leuen scholden. -- Kint leue, also gheit yd yo den luden, de anderen luden
    - dat ere nemet, dat yd en selden wol ghedyet.
  - chapter[n=9_3]:
    - Dat was eyn abbet, de hadde eynen broder, de was eyn kopman. Deme gaff
    - he vele van des closters gude; dat en luckede eme yo nicht. To lest
    - "quam he to der bicht. Do sprak de prester: 'Dat gud, dat dij de abbet gaff,"
    - dat en was sin nicht. He ne mochte dat nemende geuen; dat horde deme
    - clostere to. Suwan dij god bered, so schaltu dat al entelen ghelden.' Dat louede
    - he gode, dat he dat gerne don wolde. Do gaff eme got grot gelucke, dat he
    - kortliken eyn rijke man wart. Do vragede de abbet synen broder, war van
    - "eme dat gud komen were. Do sprak he: 'De wile dat ik des closters gud"
    - vnder handen hadde, do hadde ik neyn gelucke. Sedder dat ik des vortech,
    - so byn ek eyn rijke man geworden.'
    - Kint leue, du schalt dijk sere bewaren vor ghiricheit, wente dat grote gud
    - vorblindet de lude, dat se eren schepper nicht bekennen mogen.
  - chapter[n=9_4]:
    - Dat was eyn rijke wokerere, deme stunt eyn cruce to pande, van suluere gemaket.
    - He wart seik vnde nalede deme dode. Do quemen syne frunt vnde
    - brochten dat bilde des hilgen cruces vte der kerken vnde helden dat vor eme
    - vnde segeden, he scholde bekennen synen schepper vnde scholde anseen
    - "dat cruce. Do sprak he: 'Ik en bekenne des cruces nicht. Ik bekenne dat cruce"
    - wol, dat my to pande steyt, dat ik in myner kisten hebbe.' Myt den worden
    - starff he.
  - chapter[n=9_5]:
    - Kynt leue, wat vromede konninghe Kresus al sin rikedom? De was de rijkeste
    - koningk, de ju gewart, van suluere vnde van golde. Den vengk konningk
    - Cyrus, wente he rijke was, vnde leit ene braden vp dem vure. To hant quam
    - eyn regen also grot, dat al dat vur wart vorlosschen, vnde he vntquam. He
    - endankede gode nicht, de eme gehulpen hadde. He vorleit sijk vppe sin
    - gud vnde beromede siik. dat he de riikeste koningk were, de yerghen were.
    - pb: 241
    - Do quam eyn wijs man vnde wedderreyd eme dat, dat he sijk synes rijkedomes
    - nicht sere vorromen scholde, wente in desseme vorgengkliken gude scholde
    - nement neynen trost hebben. He ne leit des vmme dat nicht. Do dromede
    - eme, dat yd vp eme reghende vnde dat ene de sunne wedder drogede. Dat
    - bedudede eme sin dochter Fama also, dat he scholde werden ghehenget, vnde
    - de regen scholde vp ene vallen, vnde de sunne scholde ene drogen. Dat geschach.
    - Koningk Cyrus vengk ene vnde heng ene an eynen galgen.
  - chapter[n=9_6]:
    - Kynt leue, heft dyn man vnrecht gud, dat sij gerouet edder gestolen, dat sij
    - myt wokere wunnen edder myt welken dyngen yd sij, ysset vnrecht gud,
    - du ne schalt des nicht geneten, noch to dyner kost, noch to clederen. Ys dar
    - wat rechtes gudes, des machstu geneten; des vnrechten en schaltu nicht bruken.
    - Also vele alse des in dyne nuth kumpt, also vele bistu plichtich to geldene.
    - Dat schaltu gelden van dyneme rechten gude.
    - Vader leue, ofte myn man neyn recht gud en heft, wat schal ik dan etten edder
    - drinken? Kint leue, du schaltet bidden van dynen frunden, edder du schaltet
    - vordenen myt dynen henden. En kundestu des nicht gedon vnde lege dij
    - grot hunger an, eer du hunger storuest, so scholdestu des vnrechten
    - gudes gheneten to dyner nottroft myt deme willen, dat du dat gerne gelden
    - willest, so du aller erst machst.
    - Vader leue, ik dene eme heren, de enheft nicht wan vnrecht gud, mot ik yn syneme
    - denste dar wol van eten vnde drinken? Kint leue, du neschalt des nicht
    - don. Allet, dat du dar vordeist an eten vnde an drinken, an clederen vnde an
    - schoen, en ghelt des dyn here nicht, so bistu dat plichtich to gelden.
    - Vader leue, oft myn man heft vnrecht gut vnde ock recht gud, wu schal ik
    - dan don? Kint leue, ys dat rechte gud sunderliken, des machstu geneten, ysset
    - auer tho samne menget, dat du des rechten van dem vnrechten nicht bekennen
    - en kanst, du schalt dat eyne myt dem anderen vnderwegen laten vnde en
    - schalt des nicht gheneten. Du schalt er van huse to huse vmme dat brot ghan.
    - Weret auer also, dat dyn man dat spreke, dat he dat vnrechte gud wedder
    - keren wolde, vppe den trost mochtestu dar van leuen, oftu prouedest, dat he
    - dat menede vnde also vele hedde, dat he dat wol vormochte. Anders en schaltu
    - des nicht geneten vnde schalt yd dem bisschoppe clagen, de schal ene darto
    - dwingen, dat he dij werue wat rechtes gudes, dar du aff leuen mogest. Vnde
    - in allen dessen saken bistu des yo plichtich, dat du dynem manne schalt horsam
      sin
    - pb: 242
    - in dyner echteschop. Allene du dyne sunderlike kost heuest, nochtan schaltu
    - dijk nicht van eme theen.
    - Hedde eyn man vnrecht gud, van deme ghude en mot ntymant myt eme
    - eten edder drinken, dat en were also, dat eyn predekere edder syn husfruwe
    - edder eyn ander mynsche queme to em in der andacht, dat men ene vndermanen
    - wolde vnde to der rechticheit teyn wolde. In der tijd moste he wol
    - myt eme drinken edder eten van deme vnrechten gude vnde anders neynerleie
    - wijs nicht. Weret doch also, dat he to der suluen tijd dat brot anders war
    - hebben mochte, so were eme dat nutte, dat he myt eme nicht en ethe.
  - chapter[n=9_7]:
    - Vader leue, mot ik yennighe bede nemen van mynen luden bouen mynen
    - rechten tyns? Kint leue, des en schaltu nicht don ane grote nod, so machstu
    - ene bede nemen, de den luden nicht to swar werde, de se gherne gheuen, dat
    - neyn nod bede en sij. Weret also, dat we din lant to vnrechte anvordighen
    - wolde, so mochtestu se wol bidden, dat se dij to hulpe quemen myt gude;
    - dat schullen se don, vade ock myt ereme liue. Weret echt also, dat de hilghe
    - cristenheit eyne reyse don wolde vppe de heydenschup vnde woldestu mede
    - reysen, so mochtestu bede nemen van dynen luden, weres dij nod. Weret
    - ock also, dat du gevangen wordest in eyme rechten orloge, dat dijk suluen
    - antrede, so mochtestu bede nemen to dyner losinge, weres dij nod. Weret
    - ock also, dat du dyne dochter beraden woldest edder woldest ryden tho
    - houe vmme alsulke sake, dar dynes landes nut anleghe, so mochtestu
    - bede nemen, oft du wult. Weret ock also, dat du dyne borch beteren woldest
    - vnde eyne nige vestinge buwen woldest vnde wat gudes kopen, also dat dynen
    - luden welk nut van vntsta, also dat se dar van deste bat beschermet werden,
    - so machstu bede nemen, oftu wult, vnde nemen yo also, dat yd gotlijk sij, dat
    - du des vor gode bekennen moghest, wente du most des rede geuen vor allet,
    - dat du vntfangen heffst.
    - Vader leue, mot yk yennigen tollen nemen? Kint leue, du most wol rechten
    - tollen nemen, de redeliken gesat ys dorch nod der meynen nut. Welk mynsche
    - den rechten tollen vntforet, he heit ene stolen, he mot ene weddergeuen.
    - Queme eyn mynsche in de heydenschop vnde were dar eyn recht tolle, he
    - nemostene nicht vntforen. Eyn mynsche ys des plichtich, dat he ock eynem
    - heydenen truwe holde vnde recht do.
  - chapter[n=9_8]:
    - pb: 243
    - Vader leue, mot ik dat ghut ycht nemen, dat schepbroke wert in der see vnde
    - sleit to myneme lande? Kint leue, du nemost des neyne wijs nemen. Alle dat
    - recht, dat de landes heren darup hebben gesat, dat en mach dij nicht helpen.
    - Heuestu des gudes icht genoten, dat schaltu weddergeuen, dat enwere also,
    - dat dar rouere weren ofte lude, de deme cristendome schaden wolden to
    - bringen. Welk mynsche, de dat gud koft edder vindet edder gerouet gud
    - koft, de schal dar mede varen also hir vore gesproken ys van deme vorstolenen
    - gude.
  - chapter[n=9_9]:
    - Vader leue, ofte my eyn rouer wat geue, mot ik dat wol nemen? Kint leue,
    - allet, dat gerouet ys edder gestolen edder myt wokere gewunnen, des en
    - schaltu nicht nemen. Nymstu dat, du bist des plichtich to geldene, wente se
    - en mogen des nicht vorgeuen, dat ere nicht en ys. Also en mach ock eyn
    - pape edder eyn geystlijk mynsche nicht vorgeuen dat gud, dat eme geworden
    - ys van der kerken edder van geistliker haue noch synen kinderen noch syner
    - amyen. He ne schal ock syne frunt dar van nicht rijke maken. Almissen mach
    - he geuen beyde synen armen frunden vnde ock vromeden luden.
  - chapter[n=9_10]:
    - Vader leue, mot yk dat wol beholden, dat ik wynne myt dobel spelle vnde
    - myt der worptaflen? Kint leue, du neschalt des nicht beholden, du schalt
    - dat dorch god geuen armen luden. Du neschaltes deme nicht weddergeuen,
    - de yd vorloren heit, dat ne were also, dat du eme kinde wat aff wunnest
    - ofte eyme doren edder eyme vnsymugen mynschen edder eyme stummen
    - edder eyme blinden edder eyme seken, de bedderede were. Dessen vorbenomeden
    - schaltu dat gue weddergeuen. Weret auer eyn kint, dat nicht eghenes
    - en hedde, dat id syner elderen gud vorspelede, so schaltu dat synen elderen
    - weddergeuen. Weret eyn knecht, de synes heren gud vorspelede, so schaltu
    - dat syneme heren weddergeuen. Weret eyn fruwe, de eres mannes gut vorspelede,
    - so scholdestu dat erem manne weddergeuen. Wat du anderen luden
    - affwynnest, dat schaltu altomale armen luden geuen. Du nemachst dat nicht
    - wedder vorspelen, wente dat ys dyn nicht. Du nemachst dat ock nemande
    - geuen, wente yd en ys dyn nicht, wan armen luden. Dijt sulue schaltu ock
    - vornemen van anderen spele, dar gyricheit an licht vnde tijd vorlus vnde
    - pb: 244
    - vnnutte wort alse bricken slan, kegelwerpen, torney vnde des gelijk. Alle
    - de yennen, de desse spel ouen, de don grote sunde, vnde alle de yenne, de dar
    - to helpen, de yd staden in eren herbergen vnde de dat anseen. Dat eyn mynsche
    - in deme spele neyn vnrecht endede noch valsch, dat enhulpe eme nicht. Alle
    - de yenne, de hirmede vmme ghan, den schal men godes licham vorbeden,
    - edder se scholent laten.
    - Vader leue, mot yk yennige almyssen geuen van deme gude, dat yk so gewunnen
    - hebbe? Kint leue, du schalt dat weten, dat van al deme gude, dat
    - myt vnrechte gewunnen ys edder myt wokere edder myt duue, dar nemach
    - men neyne almissen van geuen. Auer eyn fruwe, de ghut genomen hedde van
    - mannen dorch sunde willen, dar mochte se almissen van geuen, dat en were
    - also, dat yd er gegeuen hedde alsodane man, de des gudes nicht vorgeuen
    - mochte, alse eyn begeuen man edder eyn pape, de neyn sunderlijk gud en
    - heft anders dan van der kerken, des he nicht vorgeuen mach. Des ne schal se
    - nicht nemen; se nemach dar ock neyne almyssen van geuen, wente se ys des
    - plichtich wedder to keren to deme godeshuse, dar dat affkomen ys. Geue er
    - ock eyn man vnrecht ghut, dat gewunnen were myt roue, myt wokere, myt
    - duue edder anderwijs, dat se wiste, dat vnrecht were, des nemoste se nicht
    - nemen. Se ne mochte dar ock neyne almyssen van geuen.
  - chapter[n=9_11]:
    - Vader leue, wu schal ik don myt myner kopenschop, dat yd recht gud sij,
    - dat ik dar almissen moge van don, de gode behegelijk sin? Kynt leue, kopenschop
    - 'ys swarlijk to handelne ane sunde. Du ne schalt nicht spreken: also dure'
    - steyt yd my, also vele ys my darumme geboden, wan yd also nicht en ys.
    - Du ne schalt nicht dyn gud buten schone maken, dat bynnen vngeue ys. Du
    - schalt deme kopere berichten, wat dar vngeues an ys, he sij eyn heyden edder
    - eyn yode. Du ne schalt neyn dingk vorkopen wan du dat prouest, dat de
    - yenne, de dat koft, sunde mede beghan wil, alse worpele, worptaflen edder
    - stolt gesmide, wan du dat vor ware weyst, dat de kopere dar homot mede
    - don wil edder ouerulodicheit edder ydelicheit edder yennighe dingk don, de
    - wedder god weren. Deistu dat, so bistu deilhaftich al der sunde, de dar van
    - komen. Dijt sulue schaltu ock vornemen van den werkluden, de alsulke dingk
    - smeden edder neygen edder malen edder dichten edder maken edder werken;
    - de sint delhaftich al der sunde, de dar van komet. Du neschalt ock neyn gud
    - durer to borge don, wan du dat geuen wult vmme rede penninge. Du ne
    - schalt yd ock nicht alto dure geuen. Du schalt metliken wynnen, also du vor
    - gode des dorest bekennen, wente du most des gode rede geuen in al dyner
    - kopenschop vnde in allen billiken dingen. Du schalt dynem euenen
    - pb: 245
    - kristenen also don also du woldest, dat men dij dede. Eyme yoden edder eme
    - heydenen deme schaltu rechte don vade war spreken. Du neschalt neynerhande
    - bate noch woker nemen vor dynen borch. Du schalt dynem euenen kristenen
    - dyn gud to borge don lutterliken dorch god, oftu wult, edder latet altomale
    - vnderweghen.
  - chapter[n=9_12]:
    - Vader leue, ik hebbe to borge dan eynem manne hundert mark. De schal my
    - alle yar geuen teyn mark, mot yk de wol nemen? Kint leue, du nemost des
    - neynewijs don. Dat du eynem mynschen dedest dusent mark goldes, dat he
    - dij scholde geuen eynen penningk to bate, deistu eme dat gud dorch des penninges
    - willen vnde nicht dorch god vnde steruestu dar mede, du bist vorlorn.
    - Vader leue, mot ik yennige gunste nemen van den luden, de myn gud vnderhanden
    - 'hebben? Kint leue, ik wil dij eyne liknisse seggen: Vnse leue here quam'
    - ghane in den tempel to Jherusalem in palme daghe vnde vant dar sitten weslere,
    - de hadden de papen dar gesat, vppe dat de pelgrime, de dar quemen, yo rede
    - penninge funden, de se offeren mochten. Wan eyn mynsche quam to yenneme
    - "weslere vnde bat penninge to borge, so sprak he: 'Frunt, du bist myn broder,"
    - ik en mot van dy neynen woker nemen, auer du schalt my gunste don. Du
    - schalt my geuen wat winberen, wat vigen, wat appele, wat mandelen, wat
    - beren, wat notte, wat gense, wat honre vnde des gelijk. Also wolden se deme
    - wokere eynen mantel maken. Auer vnse leue here ys bose to gecken, de suth
    - alle herte wol. Do nam he de dissche myt den penningen vnde sloch se vte
    - deme temple vnde nam ene swepen vnde sloch de weslere mede vt deme
    - temple. Also schallet al den ghan, de den woker also bedecken. Se scholen
    - werden gheworpen vte deme temple des ewigen rijkes.
    - Vader leue, ik hebbe eynem manne gedan twelff mark ane vorwort, ik en
    - vordere nicht van eme, he ne heft my ock nicht gelouet vnde gijft my des
    - jares eyne mark van mot willen, mot ik de wol nemen? Kint leue, su an dyne
    - 'egenen samwitticheit vnde dyne andacht: Deistu des nicht dorch god, dan'
    - dorch der hopene willen, de du heuest to der mark, so ysset yo woker. Auer
    - steyt dyn andacht also, offtu dat vorware wistest, dat he dij nicht geuen wolde,
    - nochtan so woldestu eme dat gerne don, gift he dij dan wat, dat machstu
    - wol nemen.
    - Vader leue, ik hadde eynem manne gedan twellf mark, de scholde my des
    - yares geuen eyne mark. Dat gelt heft he wol sesteyn yar vnder ghehat vnde
    - heit my alle jar eyne mark gegeuen, dat sint sesteyn mark, noch ys he my de
    - pb: 246
    - twelff mark schuldich. Kint leue, he en ys dij nicht eynen penningk schuldich;
    - he heft dij veyr mark to vele geuen, de heuestu myt sunden vpgeboret, de
    - schaltu eme wedder geuen.
    - Vader leue, mot ik wol kopen korn, wan yd wol vele ys, vnde holdent
    - vp dat dureste? Kint leue, kopestu korn edder anders wat, wan yd wol vele
    - ys, vnde hopos des, dat yd dar na dure werden wil, de hopene maket den woker.
    - Kofstu auer korn edder ander gud to eyner warninge, dat du vare heuest,
    - dat yd dure moge werden, dat mostu wol kopen to dyner nottroft, vnde lopet
    - dij dar wat ouer, dat mostu wol vorkopen vmme like penninge, du neschalt
    - dat auer nicht to dure geuen.
    - Vader leue, mot ik wol nemen gud to borge vnde geuen dar woker aff?
    - Kint leue, du nemostes nicht don ane grote nod. Deystu dat, so giffstu deme
    - wokere orsake to deme wokere. Darumme, we dat deit ane grote nod, de
    - deit grote sunde. Vader leue, mot ik wol olde penninge to borge don vnde
    - nemen nyghe dar wedder vor, de better syn? Kint leue, du nemachst des nicht
    - don. Heuestu olde penninge vt gedan, du schalt rekenen, wu gut dat de do
    - weren, do du se vt dedest. Also gud schaltu wedder nemen vnde nicht mer.
    - Kynt leue, is dij eyn mynsche gud schuldich vnde gift he dij des nicht vp
    - eynen beschedenen dach vnde nemstu dat gelt vppe woker, den woker machstu
    - wol vppe yennen vorderen. Vader leue, ik do eynem manne eyne mark
    - suluers, de schal he my wedder geuen vp eyne beschedene tijd, vnde ik bescheide
    - eme eyne tijd, alse my dunket, dat dat suluer schal beter syn dan yd in
    - der tijd was, do ik dat eme dede, ys dat woker? Ja, kint leue, dat ys woker,
    - dat ne were also, dat du eme de vriheit geuest, dat he dij de mark eer mochte
    - wedder geuen, wan he wolde. Benimstu eme de vriheit, so ys yd woker.
    - Vader leue, mot ik wol olt korn to borge don vnde nemen nyge wedder?
    - Kint leue, deistu dat dorch god van rechter leue, dat du dyme euenen kristenen
    - mede helpen wult, so ne ys dat ntyn sunde. Deistu dat auer in der andacht,
    - dat du hopest to wynnen, so ys dat sunde, wente de hopene maket den woker.
    - Vader leue, mot ik myn ghud wol to borge don vppe de wort, dat he my hijr
    - na sin gud wedder to borge do ? Kint leue, deistu dat darumme vnde newoldest
    - des anders nicht don dorch god, dat ys woker. De hopene maket den woker.
    - Vader leue, ik hebbe gedan myn gud eynem beckere to borge vppe de vore
    - wort, dat he yo to myner molen male syn korn vnde anders nergen; ys dat
    - woker? Ja, kynt leue, de hopene maket dij to eynem wokere; du hopest yo
    - bate. Du schalt dat dorch god don vnde laten eme syne vriheit, dat he malen
    - moge wur he wil.
    - pb: 247
    - Vader leue, ik hebbe mynem frunde to borge dan twintich mark eyn yar;
    - wan dat yar vmme kumpt, so schal he my myn gude weddergeuen ane bate.
    - Wil he des nicht don, so schal he my geuen eyne mark vnde beholden dat
    - gud noch eyn jar; so schal he my dat gud weddergeuen ane woker. En wil he
    - des nicht don, so geue he my auer eyne mark. Kint leue, du neschalt nicht
    - eynen peningk nemen to bate.
    - Vader leue, mot ik wol woker nemen van eyme yoden edder van eyme heyden?
    - Kint leue, du ne schalt van nemende woker nemen. Heuestu van eyneme
    - heydenen woker nomen edder van eyme yoden, westu yennigen cristenen mynschen,
    - deme se dat gud to vnrechte aff gebroken hebben, deme machstu dat wedder-
    - keren, edder gijff yd eme wedder. Du ne schalt des nicht beholden van rechte.
    - Vader leue, ik hebbe gut genomen vppe woker, schal ik den woker vtgeuen?
    - Neyn, du ne schalt des nicht vtgeuen.
    - Vader leue, ik hebbe dat gesworen, dat ik den woker vt geuen mot. Kint
    - leue, so holt dyne truwe vnde giff den woker vnde vordere den wedder myt
    - rechte. Vader leue, ik hebbe dat gesworen, dat ik dat nicht na vorderen schal.
    - Kint leue, so schaltu dat kundigen der papheit, dat men en darto dwinge myt
    - rechte, dat he den woker wedder geue. Vader leue, ik hebbe dat gesworen
    - dat ik dat nemande kundigen mot. Kint leue, dat ys eyn vnrecht sweren, du neschalt
    - den eyt nicht holden, wente de eyt ys wedder de salicheit dynes euenen
    - kristenen. Du schalt dat kundigen, vppe dathe wedder bracht werde to gode.
  - chapter[n=9_13]:
    - Vader leue, gij sint eyn sere sware bichter, god beware my vor juwer bicht!
    - Ik vinde wol eynen anderen bichter, de my wol anders seget. Gij seggen also,
    - ik en schole neynen woker nemen; ik en schole neynen woker geuen; ik ne
    - schole neyne bete nemen; ik enschole neyn gud kopen vnde holdent vp dat
    - dureste; ik en schole neyn gud durer to borge don, dan ik dat vmme rede
    - peninge wolde geuen; ik ne schole myn gud butene nicht schone maken,
    - dat bynnen nicht geue en ys. Desse stucke vorbeide gij my, dar de meyste
    - meynheit mede vmme gheit. Ik wil der meisten meynheit volgen; scriuet
    - gij, wat gij scriuen willet. Kint leue, du secht also, du wult volgen der meysten
    - 'meynheit. Dar van wil ik dij eyne mere seggen:'
  - chapter[n=9_14]:
    - Dat was eyn konningk, de hette Radtort, de was eyn heydene vnde wolde
    - sijk dopen laten. Do he eynen vot in de dope hadde gesat, do vragede he, wur
    - pb: 248
    - he aldermest kumpanie funde, in deme hemelrike edder in der helle. Do wart
    - eme also geantwordet, dat he mer kumpanie funde in der helle. Do toch he
    - "den vot wedder vt der dope vnde sprak: 'lk wil varen, dar de kumpanie aller"
    - meist is,' vnde vor to deme duuele. -- Kint leue, also segge ik dij, wultu myt
    - der meysten meinen to deme duuele varen, du heuest den wilkore; kus nu
    - wur du wult.
  - chapter[n=9_15]:
    - Kynt leue, lat dij dat nicht wunderlijk dunken, dat du den woker schalt weddergeuen.
    - 'Ik wil dij meer seggen: Du schalt ock alle de vrucht vnde alle de nuth'
    - wedder gheuen, de du van deme wokere vntfangen heuest. Heddestu eynen
    - penningk myt wokere gewunnen, vnde wunnestu dar mede dusent mark
    - goldes, du schalt dat altomale weddergeuen vnde schalt vmme dyn brot ghan.
    - Du schalt ock alle den schaden vprichten, den yenne man van deme
    - gude vntfangen heft, dat he dij to wokere moste geuen. Hedde eyn mynsche
    - dorch des wokers willen, den he dij geuen moste, sin hus vorkoft edder sin
    - lant edder ander gut vnde were in schaden komen, den schaden schaltu vprichten.
    - Dat sulue schaltu ock vornemen van roue, van duue, van vnrechter bede,
    - van vnrechteme tollen, van vnrechter kopenschop vnde van aller hande gude,
    - dat du dynem euenen kristenen to vnrechte aff brekst. Wat schaden he dar
    - van vntfeit, den schaltu eme wedder keren, vnde deit he ock yennigerhande
    - sunde van des kummers wegene, den he van dyner wegene heft, den bistu ock
    - alle schuldich.
    - Kynt leue, du schalt dijk sere hoden vor vnrechteme gude. Alle sunde mach
    - dij dyn bychter vorgeuen; vnrecht gud en mach dij ntyn prester vorgeuen,
    - dat mostu yo wedder geuen.
  - chapter[n=9_16]:
    - Dat was eyn greue, den hadden de lude vor eynen bederuen man. De starff.
    - 'Do was dar eyn hillich man, deme wart bewiset in syme geyste eyn teken:'
    - He sach eyne lange ledderen in eyner depen kulen, de was vol vures, vnde
    - sach den greuen stan vp der ledderen mydden in deme vure. Do vragede
    - he, wat de greue gedan hedde, dat he dar were in deme vure, vnde vnder
    - "eme stonden ander lude noch deper. Do sprak de engel, de ene ledde: 'Syn"
    - ouer older uader nam eynem manne lant to vnrechte, de vor hir in de helle;
    - de sittet aller vnderst vp der ledderen. Dar na sittet syne sone, dar na
    - sittet juwe greue, hirna boret syneme sone, dar na alle de yenne, de
    - pb: 249
    - dat lant witliken besitten. -- Kint leue, darumme beware dijk vor
    - vnrechteme ghude.
  - chapter[n=9_17]:
    - Dat was eyn hillich man, de sach eynes wokeners sele in der helle sitten,
    - mydden in dem vure. Dar na do wart synes sones sele gebracht. Do en de
    - "vader sach, do beghan he to ropen: 'Voruloket vnde vormalediet sij de stunde,"
    - do ik dij telede, vnde du motest ewichliken voruloket sin vnde vormalediet,
    - dat yk dorch dynen willen dat gut wokerde, dar ik vmme vordomet byn!'
    - "Do sprak de sone wedder: 'Voroloket vnde vormalediet sij de stunde, do du"
    - my teledest, vnde voruloket vnde vormalediet sistu, dat du dat gud wunnest,
    - dar ik vmme vorloren byn!' Kint leue, dijt schal dij eyn lere wesen.
  - chapter[n=9_18]:
    - Dat was eyn wokere, de lach seik vnde scholde steruen. De en hadde neynen
    - "erfnamen. Do he in dem lesten ende lach, do reip he: 'Bringet my myne"
    - leuen kindere, dat se my trosten.' Dat sprak he dicke. Do spreken de lude,
    - "de dar bij eme weren: 'Wur sind dyne kindere?' Do sprak he: 'Nemet my"
    - vp vnde dreget my in myne olden slapkameren.' Do se en dar brochten, do
    - "sprak he: 'Grauet my eyne kulen, dar vinde gij myne kindere.' Do grouen"
    - "se eyne kulen vnde funden suluer vnde golt ene kisten vuL Do sprak he: 'Dijt"
    - sin myne kindere.' Myt den worden gaff he den geist vp. Do sprungen vte
    - der kulen brede worme also vele, dat er vntellijk was, vnde vreten den licham,
    - dat se dat alle anstgen, de dar weren.
  - chapter[n=9_19]:
    - Dat was eyn rijke man, de hadde gemaket armen luden eyne blitschap vnde
    - hadde vele geste gebeden. Do quam dar eyn mynsche, de was beseten myt
    - deme ouelen geyste. Wan he dat vlesch to dem munde brachte, so en kunde
    - 'he yd yo in den munt nicht stecken. Do sprak eyn gast to deme ouelen geiste:'
    - pb: 250
    - "'Du bose saghe, warumme lestu den mynschen nicht eten?' Do antworde he"
    - "vnde sprak: 'He ete andere spise, oft he wil, he neschal van desseme vlesche"
    - "nicht eten, dat ys gerouet.' Do sprak de yenne: 'Du lugest; desse wert heft"
    - "yd in syneme stalle toghen, dat ys van eyme kalue.' Do sprak de ouele geist:"
    - "'Dat wet ik vele wol. De vifte ko, dar dijt kalff van komen ys, dey was gerouet."
    - Darumme so en doch yd nicht to eyner almyssen armen luden.'
    - Kynt leue, dat vnrechte gud dat ys so bose, dat de almyssen, de men dar van
    - 'ghift, de nebehagen gode nicht. Dar van wil ik dij eyn bilde seggen:'
  - chapter[n=9_20]:
    - Dat was eyn rijke man, de hadde ghebuwet ene kerken van syneme gude.
    - Do de bisschop quam vnde de kerken wigen scholde, do stunt de duuel achter
    - "deme altare vnde reip: 'Her bisschop, gij en scholet der kerken nicht wigen!"
    - "Se hort my to.' Do sprak de bisschop: 'We bistu?' Do sprak he: 'Ik byn"
    - Sathanas.' Do sprak de bisschop:ʽWur van horet dij de kerke to?' Do sprak
    - "Sathanas: 'Se ys gebuwet van vnrechteme gude; darumme horet se my tho.'"
    - Also moste de bisschop der wiginge vortigen, vnde Sathanas de storte de kerken.
  - chapter[n=9_21]:
    - Dat was eyn hilge, de hette Sunte Froneus, deme gaff eyn wokere eynen rock,
    - vnde he ne wiste des nicht, dat he eyn wokere was. Do de hilge man starff,
    - do quemen de hilgen engele vnde wolden syne sele hebben. Do quemen de
    - ouelen geiste vnde spreken, de sele were ere, wente he were gestornen myt
    - vnrechteme gude. He hedde eynen rock, de were myt wokere gewunnen.
    - Do kiueden se lange. To lesten quemen se vor vnsen heren god. Do sprak vnse
    - "leue here god: 'Na dem male dat he des nicht en wiste, so latet de sele wedderkommen"
    - to deme lichamme, dat he syne bote ga vor den rock.' Do dat de
    - ouele geist horde, do gaff he eme eynen slach myt der hant. Do wart
    - de hilge man wedder leuendich vnde hadde eyne wunden in syner wangen.
    - De vlot eme al syne leuedage, de nekunde eme nu heil werden.
  - chapter[n=9_22]:
    - Dat was eyn hillich bisschop, de hette Quirinus, de starff. Do quemen dar
    - twe engele vnde nemen syne sele. De ene engel gengk vore gewapenet vnde
    - hadde eynen witten bokelere vnde eyn swert, dat was vurich alse eyn blixem.
    - Dar quemen de ouelen geiste eme vntegen vnde wolden eme de sele nemen
    - pb: 251
    - vnde begunden myt en to striden vnde schoten gloyendige pile tegen se. De
    - pile vntfengk de engel, de dar vore gengk, vnde vorleschede se. Do vragede
    - "de engel, wat schult se eme geuen. Do spreken se: 'He plach gerne vnnutte"
    - "wort tho sprekene.' Do sprak de engel: 'Enhebbe gij neyne groter sunde,"
    - vmme desse sunde sdhal he to der helle nicht varen, he schal se beteren in
    - "deme vegeuure.' Do sprak de ouele geist: 'He nam almyssen van bosen luden;"
    - "dat en behaget gode nicht.' Do sprak de engel: 'He mende, dat se ruwe hedden"
    - "in ereme herten.' Do sprak de ouele geist: 'Is god eyn recht richter, so schal"
    - desse man vordomet werden, wente he nam eyn cleit van eme wokere; dat
    - "wiste he vor ware wol, dat he eyn wokere was.' Do sprak de engel: 'Godes"
    - barmherticheit ys grot. God mach eme wol gnade don, dat he de sunde betere.'
    - "Do sprak de ouele geist: 'Dat ys nu to spade. He ne mach hir neyne beteringe"
    - "ghan.' Do sprak de engel: 'Godes richte is grundelos. Eme schal tijd werden,"
    - syne sunde to beterende. He schal wedder to deme liue komen vnde schal
    - syne sunde beteren.' Do dat de ouele geist horde, do gaff he eme eynen slach,
    - dat he alle syne leuedage de naren hadde. Des stadede god, dat eme de slach
    - wart, vor dat deit, dat he genomen hadde van deme wokenere.
  - chapter[n=9_23]:
    - Dat was eyn moningk in Sunte Bernardus clostere, de hadde eynen vader,
    - de was eyn wokere, vnde he starff, vnde de sone bat vor des vader sele. Also
    - dicke alse he vor ene bat, so beghan eme sere to gruwen, dat eme alle syne
    - lede beueden. Des wunderde eme sere, wu dat mochte wesen, vnde sogede
    - dat Sunte Bernardusse. Sunte Bernardus bat vnsen leuen heren, dat he eme
    - leite vorstan de sake, wurumme dat dat were. Do antworde eme vnse leue
    - here also, dat men vor den wokere nicht bidden scholde, wente he were
    - ewichliken vorlorn. Do vorbot Sunte Bernardus deme moneke, dat he vor
    - en nicht mer bidden scholde. Also dede he. Dar nequam eme de bekoringe
    - nicht mer.
  - chapter[n=9_24]:
    - En rijke wokener starff vnde not synes gudes, dat he begrauen wart in eyn
    - moneke closter. Des nachtes gengk he vte deme graue vnde stech vp dat
    - slaphus vnde warp dat dak aff vnde nam der moneke botze vnde warp vppe
    - deme slaphuse, dat dar neymant slapen mochte. Des morgens funden se den
    - pb: 252
    - licham buten deme graue liggen. Dar nemen se en vnde begrouen ene wedder.
    - Des anderen nachtes dede he auer also vnde des dridden nachtes. Do
    - gengk eyn hillich man vnde beswor en vnde vragede em, wat he menede.
    - "Do sprak he: 'Ik hebbe al myne leuedage stan na groteme gude, vnde myn"
    - herte nekunde nummer rauwe hebben, de wile dat myn licham in desseme
    - klostere ys.' Do nemen se ene vnde vorden ene vp dat velt. Do hadden se
    - rauwe. Kint leue, beware dijk vor vnrechteme gude, wente dat vnrechte gud vorblindet
    - den mynschen, dat he synen schepper nicht bekennen mach.
  - chapter[n=9_25]:
    - Dat was eyn wokenere, de lach in syneme lesten ende. Do leit he vor sijk
    - "dregen al syne suluerne vate vnde guldene vate vnde sprak to syner sele: 'Ver\
      \ sele,"
    - bliuet myt my. Al dijt gut wil ik yuw geuen vnde wil juw noch mer darto wynnen.
    - Ik wil juw geuen perde vnde koye vnde schap, wingarden vnde bomgarden
    - "vnde acker vnde aller ere genoch.' Do eme de dot to gingk, do sprak he:"
    - "'Ver sele, nu gij nicht myt my mer bliuen willen, nu beuele ik juw deme"
    - sichtigen duuele.' Also gaff he den geist vp.
    - Kynt leue, du neschalt neyne leue hebben to deme wertliken gude, dat du
    - yo laten most. Sta na deme ewigen gude, dat rade ik dij.
  - chapter[n=9_26]:
    - Dat was eyn rijke man, de plach woker to nemene. Do quemen gheghan
    - rydder to syneme huß vnde wolden gud to borge nemen. Do segen se sin
    - grote gud vnde loueden ene, dat he eyn rijke man were vnde eyn erlijk man
    - "vnde so grote ere in syneme huß hedde. Do sprak he: 'Weret also, dat god"
    - 'spreke to my: Laet allet dat du heuest vnde var to deme hemelrike, ik en'
    - woldes nicht don. Ik wolde myn gud beholden vnde laten eme syn hemelrike
    - hebben.' De ryddere de horden dijt vnde gengen wedder in ere herberge.
    - Des anderen dages vro do horden se luden eme doden vnde vrageden, we
    - dar dot were. Do wart en geseget, dat de sulue rijke man in der suluen nacht
    - "was gestoruen des geyen dodes. Do spreken se: 'He newolde gisterne syn"
    - gud nicht geuen vmme dat hemelrijke. He mochte nu al syn gut wol geuen
    - vmme eyn ey.'
  - chapter[n=9_27]:
    - pb: 253
    - Vnse leue here sprekt in deme ewangelio van eme rijke manne, deme was
    - "vele kornes gewassen. Do sprak he to syner sele: 'Ettet vnde drinket vnde"
    - varet wol; gij moget noch mannich yar leuen. Hebbet yuwe gemak.' Do
    - "quam eyn stemme to eme vnde sprak also: 'O du dore! In der nacht scholen"
    - komen de duuele vnde scholen dij nemen dyne sele. We schal dan allet
    - dat hebben, dat du lange to samne getogen heuest?' In der suluen nacht quemen
    - de duuele vnde nemen eme syne sele. He hadde syner sele gelouet vele yar
    - vnde en mochte er nicht ene nacht vrist geuen.
    - Kynt leue, hijr an schaltu denken vnde en schalt nicht ghirich syn vppe desse
    - wertliken haue. Sta na den ewigen ghude, dat du nicht vorlesen machst,
    - des ock nummer mer ende werden mach noch en schal. Amen.
    - part: 10
    - pb: 254
    - Vader leue, yk bidde juw dorch vnsen heren god, leret my, welk ys dat teynde
    - bot. Kint leue, dat wil ik gerne leren dij, vppe dat du gode biddest
    - 'vor my. Dat teynde bot ys also: Mynsche, du neschalt nicht begeren dynes'
    - eunen kristenen wyues noch syner maget noch synes knechtes noch syner
    - rindere noch syner perde noch alles des syn ys. Dijt bot drecht ouer eyn myt
    - deme negenden bode vnses heren Ihesu Christi.
    - Kynt leue, du neschalt nicht begheren dynes euendn kristenen wiff, wente
    - dat myshaget gode sere, dat men in der echte yennigerhande valscheit do.
    - 'Dat heft god bewiset an koninge Dauite:'
  - chapter[n=10_1]:
    - Konningk Dauid sande vt synen houetman Joab myt al syneme volke vp de
    - heydenschop vnde leit beleggen eyne stad, de hette Rabat. Konningk Dauid
    - bleff to huß to syneme groten vngelucke. Eynes myddages stunt he vp syneme
    - slaphuse vp syneme solre vnde sach dar tegen ouer vp eynem anderen solre
    - stan eyne fruwen, de hette Bersabee vnde was eynes ridders wiff. De rydder
    - hette Vrias vnde was mede in der reyse. Do he de fruwen sach, do begherde
    - er erer vnde leit se halen vnde sleip bij er de nacht. Des morgens gingk se
      to
    - hus vnde en bot deme konninge wedder, dat se worden were myt eyner bort.
    - Do konningk Dauid de fruwen begherde, do was de prophete Nathan nicht
    - in der stad, doch so sach he dat wol in deme geiste, dar he was, vnde stunt
    - vp vnde wanderde hen to der stad vnde wolde den koningk warnen vor den
    - sunden. Do quam de leide vient vnde hinderde en. He brachte dat to weghe,
    - dat dar eyn dot mynsche in deme wege lach gemordet alnaket; den wolde
    - de hilge prophete begrauen. Darmede was he beworen also lange, wente he
    - to spade quam, dat de sunde vulbracht wart. Do weynede de prophete vnde
    - scrigede vnde bedrouede sijk sere vnde nequam nicht to deme konninge.
    - Do de koningk dat vornam, dat de fruwe eyne bort hadde vntfangen, do wart
    - he sere bedrouet vnde sande to hant na ereme manne Vrias. Do he quam, do
    - "vragede he ene vmme nye mere vnde plach syner wol vnde sprak: 'Gha nur"
    - pb: 255
    - to hus slapen bij dyne husfruwen.' Vrias en gengk nicht to huß vnde bleff
    - in deme marstalle. Do de konningk dat vornam, do vragede he ene, wurumme
    - he nicht en were to hus ghan. Do sprak he also, na dem male dat sin here
    - Joab vnde andere kumpane weren in der reyse vnde strideden wedder godes
    - viende vnde hedden vngemak, so newolde he syn gemak nicht soken. Dar
    - behelt en de konningk de nacht vnde drank eme sere to, vppe dat dat he
    - vordrunken worde vnde genge to huß slapen, mer he engengk nicht to huß.
    - Des morgens sande de konningk deme houetmanne Joab eynen breff vnde
    - enbot eme in dem breue, dat he Vrias scholde setten, dar de strid aller hardest
    - were, vppe dat he yo geslagen worde. Also dede he. Do men de stad stormen
    - scholde, do satte he Vrias vp de siden, dar de vromesten lude vp der moren
    - weren. Dar wart Vrias dot geworpen, vnde dar bleff vele volkes dot, vnde
    - de stad en wart nicht gewunnen. Do sande Joab deme konninge eynen boden
    - "vnde sprak: 'Sustu, dat sijk de koningk tornen wil darumme, dat wij"
    - 'to storme sind gheghan vnde hebben lude vorlorn, so schaltu to hant spreken:'
    - Vrias ys dot.' Also dede de bode. Do de konningk dat horde, dat Vrias dot
    - was, do enbot he deme houetmann, dat he nicht vorsagen scholde vmme
    - desse sake. 'Dijt sind orleges mere; bewile vellet de eyne, bewilen de andere.'
    - Dar na leit de konningk Vrias wijff halen vnde nam se to echte. Desse dingk
    - mishageden gode sere vnd sande den propheten Nathan to deme konninge,
    - "de en straffen scholde. He quam to deme konninge vnde sprak: 'Konningk,"
    - gijff my eyn ordel ouer dat grote vngebelde, dat hir in desseme lande ys
    - 'gheschen: Hir weren twe man, de ene was rijke vnde hadde vele schap vnde'
    - rindere, vnde de andere de was arm vnde en hadde nicht mer dan eyn schapeken.
    - Dat hadde he gekoft vnde haddet vpgetogen myt synen kinderen. Dat ath
    - myt eme van synem brode vnde drank myt eme vt synem nappe vnde sleip
    - myt eme in syme schote vnde heldet, alse yd syn dochter were. Dat geschach,
    - dat ynneme rijken manne ayn gat quam. Do vorschonede he syne schape
    - vnde nam deme armen manne sin schapekin vnde makede syneme gasste
    - eyne blitschap.' Do de konningk desse rede horde, do wart he sere tornich
    - "vnde sprak: 'Also werliken alse god leuet so is de man eyn kint des dodes."
    - "He schal dat schap vor vul gelden.' Do sprak de prophete Nathan: 'Koningk,"
    - du bist de man, de dat heft gedan. Du heuest wijff genoch; nochtan so heuestu
    - Vrias wiff genomen vnde heuest ene darto laten doden.' Do bekande konningk
    - "Dauid synes brokes vnde hadde ruwe vmme syne sunde vnde sprak: 'Ik hebbe"
    - "gesundiget.' Do sprak de prophete: 'God heft dyne sunde vorgeuen, du neschalt"
    - nicht steruen. Auer dat kint schal steruen, dat de frwue van dijn vntfangen
      heft.'
    - pb: 256
    - Do dat kint geboren wart, do beghan yd to suken. Do gengk de konningk
    - vnde legede sijk an de erden vnde weynede vnde bat vnsen leuen heren god
    - vor dat kint, dat yd leuen moste. In deme suluen dage starff dat kint. Dat
    - endorste eme neymant seggen. To lest do he dat vornam, dat yd dot was, do
    - "stunt he vp vnde at. Do spreken de knapen: 'De wile dat dat kint sukede,"
    - do weynedestu. Nu yd dot ys, nu enweynestu nicht. Wat menet dat?' Do
    - "sprak de konningk: 'De wile dat dat kint sukede, do weynede ik vnde bat"
    - gode, dat yd leuen moste. Nu yd dot ys, nu en mach dar neyn weynent to
    - helpen; dat kint en kumpt nicht wedder. Ik mot eme volgen.' Darna telede
    - he bij der suluen fruwen eynen anderen sone, dat was konningk Salomon.
    - Kynt leue, dar an machstu prouen, dat god des nicht en wil, dat eyn man des
    - 'anderen wijff begere. Dat sulue ys ok bewiset bij Abraham:'
  - chapter[n=10_2]:
    - Abraham hadde eyn sere schone wijff, de hette Sara. Do scholde he to eyner
    - tijd wanderen in de heydenschop vnde hadde vare, dat en heydenen morden
    - scholden dorch des wiues willen vnde sprak also, dat Sara sin suster were.
    - Do was dar eyn heydens konningk, de hette Abimelech, de leit eme de fruwen
    - neme vnde leit se bringen in sin hus. Do sande eme god so grote
    - sukedaghe to, dat he neyne menschop myt er hebben mochte. Bouen dat so
    - plagede god syne megede vnde al de fruwen, de vnder eme woneden, vnde al
    - sin ve, dat se to male vnvruchtsam worden vnde ne brochten neyne vrucht.
    - Do sprak god deme konninge to in dem slape, dat he al de plage hedde
    - darumme, dat he Abrahame syne husfruwen hedde genomen. Do sprak he
    - "to Abrahamme: 'Warumme heuestu dat gedan, dat du sprekest, dat se din"
    - "suster were na dem male, dat se din wijff ys?' Do sprak he: 'Ik hadde vare,"
    - dat yk worde gemordet dorch eren willen, darumme sprak ik also.' Do gaff
    - he eme sin wijff wedder vnde gaff eme darto schap vnde rindere, knechte
    - vnde megede vnde leit eme kesen in syneme lande, wur he wonen wolde.
    - "Do sprak de konningk to der fruwen: 'Ik hebbe dyme broder gegeuen dusent"
    - sulueren penninge vor dij. Dar bij schaltu bekennen vnde denken de wile
    - dat du leuest, dat du myt der logene begrepen bist.' Do batAbrahams vnsen
    - heren god vor den konningk, vnde he wart gesunt, vnde alle sin ingesinde
    - wart wedder vruchtbare. -- Kint leue, hir bij machstu merken, dat god des
    - nicht en wil, dat eyn man des anderen wif begere. Dijt ys ock bewiset an
    - 'Her Isaacke:'
  - chapter[n=10_3]:
    - pb: 257
    - De patriarche Ysaack de wanderde myt syner husfruwen, de hette Rebecca,
    - vt deme jodeschen lande in den duren jaren vnde wonede dar in der heydenschop
    - vnde dede also, alse sin vader hadde gedan vnde sprak, dat Rebecka
    - sin suster were. To eyner tijd sach de konningk vte deme vinstere vnde sach,
    - "dat he myt er spottede vnde tockede. Do sprak he to Ysaacke: 'Dat ys gud"
    - to prouene, dat se dyn wijff ys. Wurumme heuestu gelogen, dat se din suster
    - "scholde sin?' Do sprak he: 'Ik hadde angest, dat ik worde gemordet dorch"
    - "eren willen, darumme sprak ik also.' Do sprak konningk Abimelech: 'Wurumme"
    - heuestu also bij vns gedan? Dat mochte wesen gescheyn, dat eyn man hedde
    - gemenet, dat se dyn husfruwe nicht en were, vnde mochte myt er sunde
    - hebben beghan, der wij alle hedden vntgulden.' Dar gebot de konningk, we
    - des mannes wiff berorde, de scholde steruen. Dijt weren heyden, de so sere
    - vruchteden dat echte. Michelmer schollen cristene lude dat vruchten. -- Dyn
    - fruwe ne schal ock nicht begheren eynes anderen mannes. Dat sulue echt
    - holden ock ichtesswelke creature, de bouen eren rechten gaden neynen anderen
    - kesen.
  - chapter[n=10_4]:
    - Dat was eyn rydder, de hadde in syneme houe eyn nest, dar woneden edeberen
    - inne. Do merkede dat de rydder vnde sin ingesinde, wan de edeber vt vloch
    - vmme syne weyde, so quam eyn ander edeber to syneme gaden vnde hadde
    - menschop myt er. Do was dar eyn see, dar vloch se in vnde wosch sijk. Dijt
    - segen se dicke. To eyner tijd vndergengen se er dat water, dat se sijk nicht
    - wasschen mochte. Vnder des quam de edebere vnde prouede dat wol, dat se
    - myssedan hadde, vnde wart tornich vnde wolde se doden. Se werede sijk so
    - sere, dat he er nicht don mochte. Do vloch he hen vnde halede vele edeberen.
    - De vlogen alle to vnde steken se dot. -- Dijt schal eyn bilde wesen allen
    - fruwen.
    - Kint leue, du neschalt ock nicht begheren alles des, dat dyneme euenen kristenen
    - tohort, vnde allet, dat dyme eunene kristenen schaden mach, dat schaltu
    - bewaren myt alle dynem flite.
  - chapter[n=10_5]:
    - Dat was eyn bederue rydder, de hadde in syneme houe vele duuen. Do quam
    - eyn mynsche vnde segede, dat he des sunde hedde, dat he de duuen hegede in
    - pb: 258
    - syneme houe, de anderen luden schaden deden vp ereme ackere. Eynes dages,
    - do alle duuen gesammet weren vnde he en korn vore warp, do sprak he
    - "to den duuen: 'Gij duuen, ysset also, dat yd godes wille ys, dat gij hir ymme"
    - houe sin, so bliuet al hijr. Is des nicht, so bede ik yuw in deme namen vnses
    - keuen heren Ihesu Christi, dat gij en wech vlegen vnde nekomen nummer
    - mer wedder. To hant, do he dat wort gesproken hadde, do vlogen se alle
    - en wech vnde neqeumen nummer wedder.
  - chapter[n=10_6]:
    - foreign[lg=gml-Latn-x-middle-low-german-a]: Kynt leue, wultu godes bot holden,
        so neschaltu nicht ghirich wesen vnde en
    - foreign[lg=gml-Latn-x-middle-low-german-a]: schalt nemendes gudes begeren to
        vnrecht vnde schalt sere vlen de vnrechticheit,
    - foreign[lg=gml-Latn-x-middle-low-german-a]: wente deme ghirigen mynschen en
        kan nement genogen. Konningk
    - foreign[lg=gml-Latn-x-middle-low-german-a]: Allexander toch myt groter macht
        al dat lant vmme, dat he aff reken mochte
    - foreign[lg=gml-Latn-x-middle-low-german-a]: vnde wan se. To eyner tijd wart
        eme vraget, wan eme genogen wolde. Do
    - foreign[lg=gml-Latn-x-middle-low-german-a]: "sprak he: 'Wu scholde my ghenogen!\
        \ Dat eyn mynsche al desse werlt hedde,"
    - foreign[lg=gml-Latn-x-middle-low-german-a]: nochtan so en kunde eme nicht genogen.'
        Kint leue, darvmme schaltu der
    - foreign[lg=gml-Latn-x-middle-low-german-a]: ghiricheit wedder stan. Konningk
        Alexander moste doch steruen, wu rijke
    - foreign[lg=gml-Latn-x-middle-low-german-a]: he ok was.
  - chapter[n=10_7]:
    - foreign[lg=gml-Latn-x-middle-low-german-a]: Vader leue, ik bidde juw dorch god,
        dat gij my wat seggen willen van konninge
    - foreign[lg=gml-Latn-x-middle-low-german-a]: Allexander vnde van synem wundere,
        de he dede. Kint leue, konningk
    - foreign[lg=gml-Latn-x-middle-low-german-a]: Allexander hadde den namen, dat
        he were konningk Philippus, sone,
    - foreign[lg=gml-Latn-x-middle-low-german-a]: vnde des en was nicht, wente he
        was eyn vnechte kint. Dat quam
    - foreign[lg=gml-Latn-x-middle-low-german-a]: also to, dat sin moder wart bedrogen
        myt touerie. Dat dede eyn, de hette
    - foreign[lg=gml-Latn-x-middle-low-german-a]: Nectabus.
  - chapter[n=10_7a]:
    - pb: 259
    - foreign[lg=gml-Latn-x-middle-low-german-a]: Neptabanus was en konink to Egypten
        vnde was en mester in der suarter
    - foreign[lg=gml-Latn-x-middle-low-german-a]: kunst vnde kunde vele touerie. Do
        quemen vele koninge vnde wolden weder
    - foreign[lg=gml-Latn-x-middle-low-german-a]: ene striden. Dat prouede he in den
        sternen wol, dat he den vianden nicht
    - foreign[lg=gml-Latn-x-middle-low-german-a]: nemochte wederstan vnde vlo hemeliken
        vte deme lande vnde quam in en
    - foreign[lg=gml-Latn-x-middle-low-german-a]: ander lant, dar he vnbekant was,
        to eme koninge, de het Philippus, vnde sin
    - foreign[lg=gml-Latn-x-middle-low-german-a]: koninginne het Olympias, vnde sprak
        also, dat he were en prophete vnde en
    - foreign[lg=gml-Latn-x-middle-low-german-a]: mester in den sternen. De konink
        vnde de koniginne wonnen ene sere lef.
    - foreign[lg=gml-Latn-x-middle-low-german-a]: To ener tid noch de konink vt met
        sine here vppe de viande, vnde Neptabanus
    - foreign[lg=gml-Latn-x-middle-low-german-a]: blef to hus met der vrouwen. Do
        wolde de koninginne, dat he ere wicken
    - foreign[lg=gml-Latn-x-middle-low-german-a]: solde, wat ere to komen solde. To
        enter tid sat he bi ere vnde sach se deger an.
    - foreign[lg=gml-Latn-x-middle-low-german-a]: "Do sprak se: 'Prophete, segge mi,\
        \ wat mit to komen sal.' Do sprak he: 'Ik"
    - foreign[lg=gml-Latn-x-middle-low-german-a]: hebbe dat gesen, dat Amon, de hogeste
        got des hemels, wil ouer nacht bi di
    - foreign[lg=gml-Latn-x-middle-low-german-a]: slapen; de kan de lude rike maken.
        Bereide dik; van eme saltu en kint vntfan.'
    - foreign[lg=gml-Latn-x-middle-low-german-a]: Des nachtes bracht he dat to wege,
        dat er des duchte, dat de got to er queme,
    - foreign[lg=gml-Latn-x-middle-low-german-a]: vnde Nechtabanus quam vnde slep
        bi ere, vnde also entfenk se en kint van
    - foreign[lg=gml-Latn-x-middle-low-german-a]: eme, vnde se wende, dat et en got
        were. Des morgens segede se et eme. 'Ja,'
    - foreign[lg=gml-Latn-x-middle-low-german-a]: sprak he, 'ik wet alle dink wol.
        He ne wil nicht to di komen in dime slape,
    - foreign[lg=gml-Latn-x-middle-low-german-a]: he wil to di komen wakende, dat
        du ene sen salt. To deme ersten male alse du
    - foreign[lg=gml-Latn-x-middle-low-german-a]: ene sust, so is he gestalt als en
        drake. Darna wert he en mensche vnde wart
    - foreign[lg=gml-Latn-x-middle-low-german-a]: gestalt alse ik bin.' Also quam
        he to er also dikke, als he wolde.
    - foreign[lg=gml-Latn-x-middle-low-german-a]: Do se svar wart metter borth, do
        hadde se angest vor dem konink vnde
    - foreign[lg=gml-Latn-x-middle-low-german-a]: nam rath met deme propheten. Do
        dede he dat met touerie dem koninge,
    - foreign[lg=gml-Latn-x-middle-low-german-a]: dat eme duchte, wo en got bi siner
        husvrouwen slepe. Dar na do he et to hus
    - foreign[lg=gml-Latn-x-middle-low-german-a]: "quam, do scemede se sik. Do sprak\
        \ he: 'Ne hebbe nene vare. Ik wert wol,"
    - foreign[lg=gml-Latn-x-middle-low-german-a]: dattu en bort dragest van dem gode.'
        To ener tid, do de konink bi der koninginne
    - foreign[lg=gml-Latn-x-middle-low-german-a]: sat vnde at vnde was sere blide,
        do quam Nechtabanus vnde makede
    - foreign[lg=gml-Latn-x-middle-low-german-a]: sik to eme draken vnde gink in dat
        palas, vnde dat volk wert to male veruert,
    - foreign[lg=gml-Latn-x-middle-low-german-a]: 'vnde de drake legede sin houet
        in der koninginnen scot. Do sprak de konink:'
    - foreign[lg=gml-Latn-x-middle-low-german-a]: "'Werliken, dessen draken sach ik,\
        \ do ik striden solde.' To ener tid quam en"
    - foreign[lg=gml-Latn-x-middle-low-german-a]: henne vnde legede en ey in konink
        Philippus scot. Dat warp he to der erden,
    - foreign[lg=gml-Latn-x-middle-low-german-a]: dat et tobrak. Dar ging vt en drake
        vnde gink dat ey al vme vnde wolde weder
    - foreign[lg=gml-Latn-x-middle-low-german-a]: in komen, dar het vt gekomen was,
        vnde ne kunde nicht; dar starf he. De
    - foreign[lg=gml-Latn-x-middle-low-german-a]: Konink vragede van eme mestere,
        de het Antiphon, wat et solde beduden.
    - foreign[lg=gml-Latn-x-middle-low-german-a]: "Do sprak he: 'Dat ey is senewolt;\
        \ dar bi is betekent de werlt. de drake betekent"
    - pb: 260
    - foreign[lg=gml-Latn-x-middle-low-german-a]: enen sone, de sal geboren werden
        van diner husvrouwen. De sal werden en
    - foreign[lg=gml-Latn-x-middle-low-german-a]: weldlich konink vnde sal de werlt
        vme ten met groter craft. So wan he weder
    - foreign[lg=gml-Latn-x-middle-low-german-a]: ten wil in dat lant, dar er geboren
        is, so sal he steruen.'
  - chapter[n=10_7b]:
    - foreign[lg=gml-Latn-x-middle-low-german-a]: Do de tid quam, dat dit kint geboren
        wert, do quam en grot donre vnde
    - foreign[lg=gml-Latn-x-middle-low-german-a]: blissem, vnde hagel vel neder van
        deme hemele vnde weren rechte keselinge,
    - foreign[lg=gml-Latn-x-middle-low-german-a]: vnde de nacht togh sik vore bet
        in den middach. Do de konink dit sach, do
    - foreign[lg=gml-Latn-x-middle-low-german-a]: "sprak he to der koninginne: 'Ik\
        \ hadde den willen, dat ik dit kint wilder hebben"
    - foreign[lg=gml-Latn-x-middle-low-german-a]: gedodeth. Nu se ik dat wol, dat
        eme de gode gut sin. Nv wil ik et laten leuen
    - foreign[lg=gml-Latn-x-middle-low-german-a]: vnde willet holden vor min kint;
        dat sal heten Alexander.' Dat kint was nicht
    - foreign[lg=gml-Latn-x-middle-low-german-a]: gelik deme koninge noch der koninginnen.
        Dat hadde crus har vnde lange
    - foreign[lg=gml-Latn-x-middle-low-german-a]: cruse lokken alse en lewe vp sime
        houede, vnde sin ein oge was wit, vnde dat
    - foreign[lg=gml-Latn-x-middle-low-german-a]: andere was suart. De tene weren
        eme scarp als eme lewen. Nechtabanus wart
    - foreign[lg=gml-Latn-x-middle-low-german-a]: eme gegeuen to eme mestere, vnde
        de was sin rechte vader. Des ne wiste he
    - foreign[lg=gml-Latn-x-middle-low-german-a]: nicht. Des auendes, suan Nechtabanus
        gink vnde scouwede de sternen, do
    - foreign[lg=gml-Latn-x-middle-low-german-a]: gink Alexander mede. Do was he twelf
        iar olt. To ener tid sprak he to sime
    - foreign[lg=gml-Latn-x-middle-low-german-a]: "mestere: 'Mester, kanstu an deme\
        \ sternen icht bekennen dinen doth? Segge"
    - foreign[lg=gml-Latn-x-middle-low-german-a]: "mi, welkes dodes saltu steruen?'\
        \ Do sprak iene: 'Min egen kint sal mit doden.'"
    - foreign[lg=gml-Latn-x-middle-low-german-a]: Also gengen se dikke des nachtes
        vt vnde segen an de sternen. To ener tid
    - foreign[lg=gml-Latn-x-middle-low-german-a]: stotte Alexander sinen mester in
        ene depen kulen. Dar uel he al dat houet
    - foreign[lg=gml-Latn-x-middle-low-german-a]: "entwe. Do sprake he: 'O Alexander,\
        \ war vme heuestu dodet dinen vader vnde"
    - foreign[lg=gml-Latn-x-middle-low-german-a]: "dinen mester also gehandelet?'\
        \ Do sprak Alexander: 'Bin ik din kint?'"
    - foreign[lg=gml-Latn-x-middle-low-german-a]: "'Ja', sprak de iene, 'vrage diner\
        \ moder; se sal di alle dingen wol berechten.'"
    - foreign[lg=gml-Latn-x-middle-low-german-a]: Dar mede starf he. Do rowedet Alexander,
        wente he hadde ene gestoth an
    - foreign[lg=gml-Latn-x-middle-low-german-a]: spotte, vnde nam ene vppe sinen
        hals vnde drogh ene vppe siner moder palas.
    - foreign[lg=gml-Latn-x-middle-low-german-a]: "Dar segede eme sin moder, dat et\
        \ sin vader were. Do sprak he: 'Moder, dat"
    - foreign[lg=gml-Latn-x-middle-low-german-a]: hefes du gedan met dorecheit.' Dar
        let he ene grauen vnde swech der sake al
    - foreign[lg=gml-Latn-x-middle-low-german-a]: stille, dat het vor nummende ne
        sprak.
    - foreign[lg=gml-Latn-x-middle-low-german-a]: Do ten seluen tiden was geboren
        eyn vole in des koninges houe, de was so
    - foreign[lg=gml-Latn-x-middle-low-german-a]: wunderlik, dat dat nen mensche hadde
        geseen. Sine voresten vote weren
    - foreign[lg=gml-Latn-x-middle-low-german-a]: gestalt alse eme herte vnde at menschen
        vlesch, vnde sine tene werden scarpe,
    - foreign[lg=gml-Latn-x-middle-low-german-a]: dat he allet tobet, dat eme nalde.
        Do let eme de konink enen stal maken van
    - foreign[lg=gml-Latn-x-middle-low-german-a]: yserine vnde heldet der wunders
        willen, vnde alle de misdade menschen, de
    - foreign[lg=gml-Latn-x-middle-low-german-a]: man sculde van deme liue don, de
        gaf man eme to male to vreten. To ener
    - pb: 261
    - foreign[lg=gml-Latn-x-middle-low-german-a]: tid let de konink vragen sime gode,
        we sin rike solde besitten na sime dode.
    - foreign[lg=gml-Latn-x-middle-low-german-a]: "Do sprak de god: 'Swe dat wunderlike\
        \ perd riden kan, de sal dat rike besitten.'"
    - foreign[lg=gml-Latn-x-middle-low-german-a]: To ener tid wart Alexander gesegeth,
        dat war were ein perd, dat plege menschen
    - foreign[lg=gml-Latn-x-middle-low-german-a]: to etene. He gink in genen sal vnde
        nam gent perd biden manen vnde sat
    - foreign[lg=gml-Latn-x-middle-low-german-a]: dar vp vnde redet sunder sadel vnde
        ane tom midden in genen stal, vnde dat
    - foreign[lg=gml-Latn-x-middle-low-german-a]: perd was eme so underdanich, alse
        ein hunt eme menschen. Deme perde garf
    - foreign[lg=gml-Latn-x-middle-low-german-a]: Alexander enen namen vnde hetet
        Pucifal.
  - chapter[n=10_7c]:
    - foreign[lg=gml-Latn-x-middle-low-german-a]: Do Alexander viftein iar olt was,
        do solde en spel wesen vppe enem berge.
    - foreign[lg=gml-Latn-x-middle-low-german-a]: Dar was en scone planur. Dar quemen
        alle de koninge vnde vorsten, de in
    - foreign[lg=gml-Latn-x-middle-low-german-a]: deme lande weren. Dar sande de konink
        Philippus Alexander met groten
    - foreign[lg=gml-Latn-x-middle-low-german-a]: eren. So we dar de vromeste were,
        de solde den pris hebben bouen alle de
    - foreign[lg=gml-Latn-x-middle-low-german-a]: vorsten. Do quam dar ouch to deme
        spele en junk konink, de het Nicholaus,
    - foreign[lg=gml-Latn-x-middle-low-german-a]: "de hadde Alexanders scole broder\
        \ gewesen, vnde sprak to eme: 'Got grote"
    - foreign[lg=gml-Latn-x-middle-low-german-a]: "dik, kint Alexander.' Dat versmade\
        \ eme vnde swech al stille. Do sprak iene:"
    - foreign[lg=gml-Latn-x-middle-low-german-a]: "'War vme ne sprekestu mi nicht\
        \ to? Weistu des nicht, dat ik ein konink bin?'"
    - foreign[lg=gml-Latn-x-middle-low-german-a]: "Do sprak konink Alexander: 'Verhef\
        \ dic nich alto sere. Dune kanst nicht"
    - foreign[lg=gml-Latn-x-middle-low-german-a]: geweten, wat di beiegen mach.' Alexander
        berede sik to deme spele. Do dat
    - foreign[lg=gml-Latn-x-middle-low-german-a]: spel to gink, done was nemen, de
        eme geliken mochte. Dar behelt he den
    - foreign[lg=gml-Latn-x-middle-low-german-a]: pris vnde eme wart de crone, vnde
        he sloch konink Nicholaus met alle sime
    - foreign[lg=gml-Latn-x-middle-low-german-a]: volke dot. Do newas konink Alexander
        nicht mer wan viften iar olt.
  - chapter[n=10_7d]:
    - foreign[lg=gml-Latn-x-middle-low-german-a]: Do warp konink Philippus sine onhulde
        vppe de koninginnen, de Alexanders
    - foreign[lg=gml-Latn-x-middle-low-german-a]: moder was, vnde verwisede se vnde
        nam ene andere, de het Cleopatra. Do
    - foreign[lg=gml-Latn-x-middle-low-german-a]: de bruloft was, do quam Alexander
        riden metter kronen, de he verdenet
    - foreign[lg=gml-Latn-x-middle-low-german-a]: hadde in deme spele, vnde was gremmich.
        Doch so sturde he sik seluen vnde
    - foreign[lg=gml-Latn-x-middle-low-german-a]: "trath to konink Philippus vnde\
        \ sprak: 'Vader min, du salt dat weten,"
    - foreign[lg=gml-Latn-x-middle-low-german-a]: wan du miner moder enen anderen
        man geuen wult, to der bliscap ne kumstu
    - foreign[lg=gml-Latn-x-middle-low-german-a]: "nicht.' Do sat bi deme koninge\
        \ en here, de het Lysias, de sprac: 'Konink,"
    - foreign[lg=gml-Latn-x-middle-low-german-a]: van desser vrowen, de du nv nemest,
        sal di eyn kint geboren werden, dat
    - foreign[lg=gml-Latn-x-middle-low-german-a]: di gelik is. Alexander is di nicht
        gelik.' Do grep Alexander enen drinke nap
    - foreign[lg=gml-Latn-x-middle-low-german-a]: van der tafelen vnde gaf ienem einen
        slach, dat he to handes neder storte vnde
    - foreign[lg=gml-Latn-x-middle-low-german-a]: was dot. De konink wolde Alexander
        holden. Dar toch Alexander syn swert
    - foreign[lg=gml-Latn-x-middle-low-german-a]: vnde wondede den konink, dat he
        lange al stille lagh. To lest wart he doch
    - foreign[lg=gml-Latn-x-middle-low-german-a]: "to reke. Do trat Alexander konlike\
        \ to deme koninge vnde sprak: 'Vader,"
    - pb: 262
    - foreign[lg=gml-Latn-x-middle-low-german-a]: mine moder sole gi weder nemen.'
        De konink ne dorste hir nicht en wort
    - foreign[lg=gml-Latn-x-middle-low-german-a]: weder spreken vnde nam se weder
        to sik.
    - foreign[lg=gml-Latn-x-middle-low-german-a]: Do vor Alexander vnde dwanc ene
        stat dar to, dat se sik weder don moste
    - foreign[lg=gml-Latn-x-middle-low-german-a]: to deme koninge, de sik van eme
        gedan hadde. Do Alexander to hus quam,
    - foreign[lg=gml-Latn-x-middle-low-german-a]: do vant he dar boden, de tins escheden
        ouer de lant van watere van koninges
    - foreign[lg=gml-Latn-x-middle-low-german-a]: "Darius wegene. Do sprak Alexander:\
        \ 'Segget ivweme heren, dat ik eme dat"
    - foreign[lg=gml-Latn-x-middle-low-german-a]: vntbede, dat he nenen tins vorderen
        sole vp vns, vnde segget eme also, dat
    - foreign[lg=gml-Latn-x-middle-low-german-a]: de konink enen sone hebbe geliket
        eme draken vt enes hones eye.'
  - chapter[n=10_7e]:
    - foreign[lg=gml-Latn-x-middle-low-german-a]: Dar na gescach, dat sik auer ene
        stat sette iegen konink Philippus. Dar toch
    - foreign[lg=gml-Latn-x-middle-low-german-a]: Alexander hen vnde wan echter den
        sege. De wile dat he vte was, do hette
    - foreign[lg=gml-Latn-x-middle-low-german-a]: de koninginne Pausarius, eme vorsten,
        den konink morden; se wolde met
    - foreign[lg=gml-Latn-x-middle-low-german-a]: eme en wegh varen. Also desse Pausarias
        den konink to deme dode gewundet
    - foreign[lg=gml-Latn-x-middle-low-german-a]: hadde, do lep he in dat pallas vnde
        nam des koninginnen vnde wolde se en
    - foreign[lg=gml-Latn-x-middle-low-german-a]: wegh voren. Vnder des quam Alexander
        vnde grep sin sper vnde lep in dat
    - foreign[lg=gml-Latn-x-middle-low-german-a]: pallas. Do grep Pausarius de koninginnen
        al vme vnde heltse vor sik. Do
    - foreign[lg=gml-Latn-x-middle-low-german-a]: sconde Alexander siner moder. Do
        leth de moder, alset ere leth, vnde
    - foreign[lg=gml-Latn-x-middle-low-german-a]: "sprak: 'Sone, dune salt siner nicht\
        \ sconen dor minen willen.' Dar nam he"
    - foreign[lg=gml-Latn-x-middle-low-german-a]: "Pausarias vnde brochte ene vor\
        \ den konink al leuendich vnde sprak: 'Vader,"
    - foreign[lg=gml-Latn-x-middle-low-german-a]: wreke dik ouer dinen viant.' Do
        dede he eme en suert in de hanth; also wrok
    - foreign[lg=gml-Latn-x-middle-low-german-a]: sik konink Philippus vnde starf,
        vnde Alexander wart weldich konink.
    - foreign[lg=gml-Latn-x-middle-low-german-a]: Des anderen dages sat konink Alexander
        vppe sime koninkstole vnde sprak
    - foreign[lg=gml-Latn-x-middle-low-german-a]: "to sinen vorsten: 'Set an konink\
        \ Alexander. De sal iu vri maken van allen"
    - foreign[lg=gml-Latn-x-middle-low-german-a]: iuwen vianden' vnde let se alle
        sueren, dat se eme volgen solen, war he wolde.
    - foreign[lg=gml-Latn-x-middle-low-german-a]: De romere sandem eme twe dusent
        riddere vnde makeden met eme vruntscap.
  - chapter[n=10_7f]:
    - foreign[lg=gml-Latn-x-middle-low-german-a]: Conink Alexander togh vt met groter
        macht, vnde alle de stede, dar he quam,
    - foreign[lg=gml-Latn-x-middle-low-german-a]: de huldeden eme. Do was dar en grot
        stat, de het Korinti, de ne wolde
    - foreign[lg=gml-Latn-x-middle-low-german-a]: eme nicht hulden vnde nemen sine
        boden vnde hengen se an ene galgen.
    - foreign[lg=gml-Latn-x-middle-low-german-a]: Dar vme verstorde he allet, dat
        dar was. Dar na quam he to Ierusalem, dat
    - foreign[lg=gml-Latn-x-middle-low-german-a]: de ioden vare vor eme kregen. Des
        nachtes openbarde sik got erme biscope
    - foreign[lg=gml-Latn-x-middle-low-german-a]: Onyas, dat he sik geruen solde vnde
        solde iegen eme vt gan vnde solde den
    - foreign[lg=gml-Latn-x-middle-low-german-a]: konink erliken entfan. Also dede
        de biscop vnde gink iegen eme vt. Do trat
    - foreign[lg=gml-Latn-x-middle-low-german-a]: de konink van sime perde vnde vel
        deme biscope to vote vnde stunt vp vnde
    - foreign[lg=gml-Latn-x-middle-low-german-a]: kuste ene vor sinen munt. Do worden
        de andere vorsten tornich, dat he deme
    - pb: 263
    - foreign[lg=gml-Latn-x-middle-low-german-a]: odeschen biscope so grite ere dete.
        Do graf konink Alexander den ioden
    - foreign[lg=gml-Latn-x-middle-low-german-a]: grote vrieit, dat se nenen tins
        geuen solden vnde solden ere e holden, alse en
    - foreign[lg=gml-Latn-x-middle-low-german-a]: got geboden hedde.
  - chapter[n=10_7g]:
    - foreign[lg=gml-Latn-x-middle-low-german-a]: Do he desse ioden hadde so wol gehandelt,
        do quam he dar na vor en ander
    - foreign[lg=gml-Latn-x-middle-low-german-a]: lant, dar weren ioden inne, de beden
        vme vriget. Do wart eme geseghet, dat
    - foreign[lg=gml-Latn-x-middle-low-german-a]: se eres godes vertegen hedden. Darvme
        hedde des got gestadet, dat ire lant
    - foreign[lg=gml-Latn-x-middle-low-german-a]: gewunnen were, dar se wonachtih
        gewesen hadden. Do sprak konink
    - foreign[lg=gml-Latn-x-middle-low-german-a]: "Alexander: 'Dorch dat se erme gode\
        \ vntruwe hebben gewesen, so wil ik se hir"
    - foreign[lg=gml-Latn-x-middle-low-german-a]: inne besluten, dat se nummermer
        vt komen mogen.' Do began he dat lant
    - foreign[lg=gml-Latn-x-middle-low-german-a]: vme to bemurene vnde bat got, dat
        he eme holpe. Dar dede got en grot
    - foreign[lg=gml-Latn-x-middle-low-german-a]: wunder, dat sik en berg an den anderen
        sloth, dar se noch hudes dages inne
    - foreign[lg=gml-Latn-x-middle-low-german-a]: sin vnde solen dar also lange bliuen
        went Entekerst kumpt met siner det.
  - chapter[n=10_7h]:
    - foreign[lg=gml-Latn-x-middle-low-german-a]: Do conink Alexander nalde konink
        Daruses lande, do sande eme konink
    - foreign[lg=gml-Latn-x-middle-low-german-a]: Darius sine boden entiegen. De brachten
        eme enen bal vnde een suepen vnde
    - foreign[lg=gml-Latn-x-middle-low-german-a]: "penninge vnde enen bref, dar in\
        \ was gescreuen alsus: 'Konink Darius, de en"
    - foreign[lg=gml-Latn-x-middle-low-german-a]: konink is ouer al ertrike, de let
        groten sinen knecht Alexander vnde sprekt
    - foreign[lg=gml-Latn-x-middle-low-german-a]: "alsus: 'Ik hebbe gehort, dattu\
        \ dar vme komen sist, dattu min viant willes"
    - foreign[lg=gml-Latn-x-middle-low-german-a]: werden. Dat deit dine idele ere.
        Ik rade di, kere weder to diner moder scote,
    - foreign[lg=gml-Latn-x-middle-low-german-a]: wente du bist noch ein kint, vnde
        ik sende di en swepen, wente du des wol
    - foreign[lg=gml-Latn-x-middle-low-german-a]: behoues, dat men di tuchtige alse
        en kint, vnde enen bal, dattu mede spelest,
    - foreign[lg=gml-Latn-x-middle-low-german-a]: vnde ik sende di penningh, went
        ik dat wol wet, dattu arm bist. Dar vme so
    - foreign[lg=gml-Latn-x-middle-low-german-a]: vertich diner ydelre ere, wente
        du ne heuest met di nicht sunder strukrouers.
    - foreign[lg=gml-Latn-x-middle-low-german-a]: Vortigestu des nicht, ik wil di
        hengen nicht alse enes koninges kint, sunder
    - foreign[lg=gml-Latn-x-middle-low-german-a]: alse enen vorsten der strukrouers.'
        Do konink Alexander dessen bref las vor
    - foreign[lg=gml-Latn-x-middle-low-german-a]: "siner ridderscap, so werden se\
        \ alle bedrouet. Do sprak he to en: 'Warvme bedroue"
    - foreign[lg=gml-Latn-x-middle-low-german-a]: gi iv? Newete gi des nicht, dat
        de hunde, de aller mest bellen, de doth
    - foreign[lg=gml-Latn-x-middle-low-german-a]: aller minst?' Dar wolde he de boden
        hengen an ene galgen, mar sine tucht
    - foreign[lg=gml-Latn-x-middle-low-german-a]: sturde ene dar van. Des anderen
        dages scref Alexander enen bref weder,
    - foreign[lg=gml-Latn-x-middle-low-german-a]: "de sprak also: 'Dat is grote scande,\
        \ dattu mi vruchten salt, na deme male,"
    - foreign[lg=gml-Latn-x-middle-low-german-a]: dattu wlso weldich bist. Du heuest
        mi gesant enen bal; de bal is senewolt,
    - foreign[lg=gml-Latn-x-middle-low-german-a]: vnde de werlt is och senewolt. Dat
        menet so vele, dat ik en here sal werden
    - foreign[lg=gml-Latn-x-middle-low-german-a]: ouer al de werlt. De swepe heft
        vele strenge. Dat sind de bende, dar ik di mede
    - pb: 264
    - foreign[lg=gml-Latn-x-middle-low-german-a]: binden wil vnde alle dine vorsten.
        Du sandes mi dine penninge. Dat ment
    - foreign[lg=gml-Latn-x-middle-low-german-a]: so vele, dat ik en here sal werden
        al dines gudes.' Do konink Darius dit horde,
    - foreign[lg=gml-Latn-x-middle-low-german-a]: "do entbot he sinen vorsten, de\
        \ dar woneden in den vorlanden: 'Dar kumpt"
    - foreign[lg=gml-Latn-x-middle-low-german-a]: en kint, dat het Alexander. Nempt
        dat vnde brengedet mi. Ik willet tuchtegen
    - foreign[lg=gml-Latn-x-middle-low-german-a]: met ener roden vnde wisent weder
        to siner moder.' Do entboden se eme weder,
    - foreign[lg=gml-Latn-x-middle-low-german-a]: hene were nen kint. Se hedden met
        eme gestreden, vnde he hedde vromelike
    - foreign[lg=gml-Latn-x-middle-low-german-a]: gewunnen den sege.
  - chapter[n=10_7i]:
    - foreign[lg=gml-Latn-x-middle-low-german-a]: Do quam konink Alexander en bode,
        dat sin moder sek were. Do entbot he
    - foreign[lg=gml-Latn-x-middle-low-german-a]: konink Darius, dat he sik nicht
        verwunderen solde, he wolde to handes weder
    - foreign[lg=gml-Latn-x-middle-low-german-a]: komen, vnde vor hen, vnde eme motte
        en grot her. Dar stridede he mede dre
    - foreign[lg=gml-Latn-x-middle-low-german-a]: dage vnde dre nacht vnde wan den
        strid vnde quam to siner moder. De was
    - foreign[lg=gml-Latn-x-middle-low-german-a]: wol genesen. Bi ere was he korte
        wile vnde quam weder vnde wan Darius
    - foreign[lg=gml-Latn-x-middle-low-german-a]: al sin lant af. Do was dar en ridder
        van konink Darius wegene, de togh an
    - foreign[lg=gml-Latn-x-middle-low-german-a]: wapene, alse Alexanders ingesinde
        an hadde, vnde red bi Alexander vnde togh
    - foreign[lg=gml-Latn-x-middle-low-german-a]: vt sin suert vnde gaf eme enen slagh,
        dat he neder to der erden storte, vnde
    - foreign[lg=gml-Latn-x-middle-low-german-a]: wondede ene sere. De wart geuangen
        vnde wart gebracht vor konink Alexander.
    - foreign[lg=gml-Latn-x-middle-low-german-a]: "Do sprak de konink: 'O du vrome\
        \ ridder, war vme heuestu dit gedan?' Do"
    - foreign[lg=gml-Latn-x-middle-low-german-a]: "sprak he: 'Konink Darius hadde\
        \ mi sine dochter gelouet, efte ik eme din"
    - foreign[lg=gml-Latn-x-middle-low-german-a]: "houet brechte.' Do sprak de konink\
        \ to sinen ridderen: 'Gi heren, dit is en"
    - foreign[lg=gml-Latn-x-middle-low-german-a]: vrom man; also woldic, dat gi alle
        weren,' vnde vme sine vromheit let he ene
    - foreign[lg=gml-Latn-x-middle-low-german-a]: varen. Konink Alexander hadde Darius
        moder vnde sin husvrouwen vnde
    - foreign[lg=gml-Latn-x-middle-low-german-a]: sine twe dochteren geuangen vnde
        helt se in groter ere. Dar na verhof sik
    - foreign[lg=gml-Latn-x-middle-low-german-a]: konink Darius vnde wolde sik wreken
        tegen Alexander met eme stride. Dar
    - foreign[lg=gml-Latn-x-middle-low-german-a]: "vernam sin moder vnde entbot eme\
        \ alsus: 'Sone min, du salt dat weten:"
    - foreign[lg=gml-Latn-x-middle-low-german-a]: Heddestu alle de werlt to helpe,
        dune mochtes konink Alexander nicht weder
    - foreign[lg=gml-Latn-x-middle-low-german-a]: stan.' Do began konink Darius to
        wenene vnde bedachte siner moder vnde
    - foreign[lg=gml-Latn-x-middle-low-german-a]: siner husvrouwen vnde siner kindere
        vanknisse.
  - chapter[n=10_7k]:
    - foreign[lg=gml-Latn-x-middle-low-german-a]: Conink Alexander toch vaste negere
        vnde wan alle de stede vnd borge,
    - foreign[lg=gml-Latn-x-middle-low-german-a]: dar he to quam, vnde vppet leste
        vp en water, dat was grot vnde was
    - foreign[lg=gml-Latn-x-middle-low-german-a]: en strank van deme mere. Dar ne
        mochte eme nen brugge ouer werden.
    - foreign[lg=gml-Latn-x-middle-low-german-a]: 'Dar dede vse leue here en teken:
        Dat water dede sik midden vntwei, dar'
    - foreign[lg=gml-Latn-x-middle-low-german-a]: togh he dore droges votes met alle
        sime ingesinde. Dat dede got dar vme,
    - foreign[lg=gml-Latn-x-middle-low-german-a]: dat he dat volk verdelgen solde
        dor ere sunde willen. Do bot konink Alexander,
    - foreign[lg=gml-Latn-x-middle-low-german-a]: dat iewelik man sinen perde enen
        struk anden stert binden solde vnde latent
    - foreign[lg=gml-Latn-x-middle-low-german-a]: eme na slepen. Dat makede enen groten
        stof. Do wenden ere vigenden, dat
    - pb: 265
    - foreign[lg=gml-Latn-x-middle-low-german-a]: des volkes tein stunt mere were
        dan es was. Do wolden se enen boden hebben
    - foreign[lg=gml-Latn-x-middle-low-german-a]: gesant to konink Darius, dat he
        queme to stride. Do quam ene stemme vnde
    - foreign[lg=gml-Latn-x-middle-low-german-a]: segede Alexander, dat he selue de
        bode solde sin; got wolde eme helpen.
    - foreign[lg=gml-Latn-x-middle-low-german-a]: Dar kos Alexander vt twe truwe vrunt
        ret hen vnde quam hen to eme
    - foreign[lg=gml-Latn-x-middle-low-german-a]: watere, dat vros des nachtes to,
        des dages waset open. Dar quam he des nachtes
    - foreign[lg=gml-Latn-x-middle-low-german-a]: to vnde ret dar ouer allene vnde
        let sine kumpane af gin sith vnde quam to
    - foreign[lg=gml-Latn-x-middle-low-german-a]: "konink Darius vnde sprak: 'Konink\
        \ Alexander vntbudet di, dat he rede is."
    - foreign[lg=gml-Latn-x-middle-low-german-a]: "Kvm wan du wult vnde newes nicht\
        \ versaget.' Do sprak he: 'Wo heuestu so"
    - foreign[lg=gml-Latn-x-middle-low-german-a]: stolte wort? Des were genouch, dattu
        selue konink Alexander weres. Dine
    - foreign[lg=gml-Latn-x-middle-low-german-a]: drowe verbitten mi niht.' Do nam
        he ene bi der hant vnde ledde ene in
    - foreign[lg=gml-Latn-x-middle-low-german-a]: sin pallas vnde satte ene tegen
        sik ouer to der tafelen. Do men eme drinken
    - foreign[lg=gml-Latn-x-middle-low-german-a]: brochte, do drank Alexander den
        win vt vnde stak dat guldine kar in sinen
    - foreign[lg=gml-Latn-x-middle-low-german-a]: bosmen. Also dede he alle den scalen,
        de men eme brachte. Vppet leste sprak
    - foreign[lg=gml-Latn-x-middle-low-german-a]: "de konink: 'Bistu dar vme here\
        \ komen, dattu vns verstelen wilt vse scalen?'"
    - foreign[lg=gml-Latn-x-middle-low-german-a]: "Do sprak Alexander: 'Vnse konink\
        \ pleget des, suan so he heuet enen erliken"
    - foreign[lg=gml-Latn-x-middle-low-german-a]: boden, alle de guldine vate, de
        men eme brenget vore, de sin sin. Bistu al
    - foreign[lg=gml-Latn-x-middle-low-german-a]: sulk erlik en konink als he, so
        saltu ouch de wonheit holden.' Do newiste
    - foreign[lg=gml-Latn-x-middle-low-german-a]: de konink nicht, wat he seggen solde,
        vnde swech al stille. Do was en, de
    - foreign[lg=gml-Latn-x-middle-low-german-a]: hadde ere bode gewesen in konink
        Alexanders houe. De sach ene an vnde
    - foreign[lg=gml-Latn-x-middle-low-german-a]: "runede deme koninge to vnde sprak:\
        \ 'Werliken, here, dit is konink Alexander"
    - foreign[lg=gml-Latn-x-middle-low-german-a]: seluen.' Dat profde Alexander wol
        vnde sprank van der tafelen vnde vant
    - foreign[lg=gml-Latn-x-middle-low-german-a]: dar buten enen knecht, de helt en
        pert. Den stak he dore met sime suerde
    - foreign[lg=gml-Latn-x-middle-low-german-a]: vnde vel vppet perd vnde quam to
        geme watere vnde ne rakede der rechten
    - foreign[lg=gml-Latn-x-middle-low-german-a]: stede nicht, dar er geuroren was,
        vnde ret in to iene watere, dat dat perd verdrank,
    - foreign[lg=gml-Latn-x-middle-low-german-a]: vnde he quam napliken to lande vnde
        quam weder to sime here vnde
    - foreign[lg=gml-Latn-x-middle-low-german-a]: segede en dith.
  - chapter[n=10_7l]:
    - foreign[lg=gml-Latn-x-middle-low-german-a]: Darna quam konink Darius met eme
        groten here vnde stret met Alexandere
    - foreign[lg=gml-Latn-x-middle-low-german-a]: vnde verlos achtentich dusent vorgengere
        vnde twintich dusent ridender lude
    - foreign[lg=gml-Latn-x-middle-low-german-a]: vnde negen dusent worden geuangen.
        Van konink Alexanders here vellen
    - foreign[lg=gml-Latn-x-middle-low-german-a]: nicht mer votgengere wan dertich
        vnde hundert. Darius de vlo vnde
    - foreign[lg=gml-Latn-x-middle-low-german-a]: sande eme enen bref weder, dat he
        genade sochte, vnde bekande eme des
    - foreign[lg=gml-Latn-x-middle-low-german-a]: seges vnde bat eme, dat he eme sine
        moder vnde sin wif vnde sine kindere
    - foreign[lg=gml-Latn-x-middle-low-german-a]: weder sente, he wolde eme so vele
        goldes vnde suluers weder sende, alse
    - foreign[lg=gml-Latn-x-middle-low-german-a]: he wolde. Des en wolde Alexander
        nicht don.
    - foreign[lg=gml-Latn-x-middle-low-german-a]: Dar na gescach, dat twe vorsten,
        Bissus vnde Arboranus, gengen to rade vnde
    - foreign[lg=gml-Latn-x-middle-low-german-a]: wolden eren heren konink darius
        morden vnde quemen, dar he was, vnde
    - pb: 266
    - foreign[lg=gml-Latn-x-middle-low-german-a]: "wondeden ene bitte in den doth.\
        \ Do sprak de: 'O gi erlike heren, wat hebbe"
    - foreign[lg=gml-Latn-x-middle-low-german-a]: ik iv gedan, morde gi mir? Alexander
        de wert iu handelen alse mordere, de
    - foreign[lg=gml-Latn-x-middle-low-german-a]: eren rechten heren morden.' Vnder
        des quam Alexander vnde wan des koninges
    - foreign[lg=gml-Latn-x-middle-low-german-a]: pallas vnde vant den konink sere
        gewundet. Dar vel he eme vme den hals
    - foreign[lg=gml-Latn-x-middle-low-german-a]: "vnde sprak: 'O herte leue here,\
        \ sta vp vnde blif en here dines landes. Ik suere"
    - foreign[lg=gml-Latn-x-middle-low-german-a]: di dat, dat ik wil di al din gut
        weder geuen vnde wil di wreken ouer alle de
    - foreign[lg=gml-Latn-x-middle-low-german-a]: iene, de di gewundet hebben.' Do
        borde konink Darius sine hant vp vnde
    - foreign[lg=gml-Latn-x-middle-low-german-a]: venk konink Alexander vme sinen
        hals vnde kuste ene vor sinen munt vnde
    - foreign[lg=gml-Latn-x-middle-low-german-a]: "vppe sine hande vnde sprak: 'O\
        \ leue sone Alexander, dat is di wol gedan."
    - foreign[lg=gml-Latn-x-middle-low-german-a]: Denke io dines lesten ende vnde
        dines dodes. Su vnde merke, wat ik tauende
    - foreign[lg=gml-Latn-x-middle-low-german-a]: 'was vnde wat ik nv bin: Gisteren
        do was ik en here ouer uele volkes, nv ne'
    - foreign[lg=gml-Latn-x-middle-low-german-a]: bin ik mines seluen nicht weldich.
        Nv sal ik werden en erde. Ik beule di mine
    - foreign[lg=gml-Latn-x-middle-low-german-a]: moder, mine husurouwen vnde geue
        di mine dochter to eme wiue.' Metten
    - foreign[lg=gml-Latn-x-middle-low-german-a]: worden gaf he sinen geist vp. Do
        brachte ene konink Alexander erliken to
    - foreign[lg=gml-Latn-x-middle-low-german-a]: graue vnde drogh seluen de barn.
        Dar weneden alle de iene, de dat sagen, dat
    - foreign[lg=gml-Latn-x-middle-low-german-a]: he also grote barmherticheit hadde
        ouer sinen viant.
    - foreign[lg=gml-Latn-x-middle-low-german-a]: Dar na leth Alexander ienen twen
        de houede af slan, de den konink hadden
    - foreign[lg=gml-Latn-x-middle-low-german-a]: gemordet. Do makede he ene grote
        bliscap vnde nam Darius dochter to
    - foreign[lg=gml-Latn-x-middle-low-german-a]: wiue; de het Rosa.
  - chapter[n=10_7m]:
    - foreign[lg=gml-Latn-x-middle-low-german-a]: Dar na vor Alexander met groteme
        here to Yndia. Dat vernam konink Porrus
    - foreign[lg=gml-Latn-x-middle-low-german-a]: "van Yndia vnde sande eme sinen\
        \ bref, de sprak also: 'Konink Porrus van Yndia"
    - foreign[lg=gml-Latn-x-middle-low-german-a]: 'entbudet eme strukrouere Alexander
        alsus: Du heuest verwunnen en volk,'
    - foreign[lg=gml-Latn-x-middle-low-german-a]: dat krank was. Du salt weten, dat
        ik en segevechtere bin, wente de gode
    - foreign[lg=gml-Latn-x-middle-low-german-a]: vnde ok dat volk sint mi horsam.
        Dar vme kere weder, efte du salt scentlike
    - foreign[lg=gml-Latn-x-middle-low-german-a]: werden verwunnen.' Alexander scref
        eme weder, he werde rede to stridene.
    - foreign[lg=gml-Latn-x-middle-low-german-a]: Do quam Porrus met eme groten here
        vnde brachte vele elpendere. En iuwelik
    - foreign[lg=gml-Latn-x-middle-low-german-a]: der drogh vppe sime rugge enen berghvrede,
        gebouwet van holte vnde van
    - foreign[lg=gml-Latn-x-middle-low-german-a]: yserine. Dar weren vppe dertich
        man met vullen wapene vnde met
    - foreign[lg=gml-Latn-x-middle-low-german-a]: scote vnde met speren. De dere werden
        sik met eren snauelen. Do let Alexander
    - foreign[lg=gml-Latn-x-middle-low-german-a]: geten belde van ere alse wapende
        lude. De leth he binnen vul heter kolen
    - foreign[lg=gml-Latn-x-middle-low-german-a]: don, dat se al het worden. Do gene
        elpendere quemen, do wenden se, dat
    - foreign[lg=gml-Latn-x-middle-low-german-a]: et viande weren, vnde stotten se
        met eren snauelen vnde verbranden sik vnde
    - foreign[lg=gml-Latn-x-middle-low-german-a]: ne wolden nicht mer in den strith.
        Alexander sat vp sin vreselik perd Puvefal
    - foreign[lg=gml-Latn-x-middle-low-german-a]: vnde rannede in iene viande. Dat
        perd bet vnde slogh, vnde sine riddere
    - pb: 267
    - foreign[lg=gml-Latn-x-middle-low-german-a]: volgeden eme mennelike. Do quam
        konink Porrus eme also na, dat he dat
    - foreign[lg=gml-Latn-x-middle-low-german-a]: perd dorestak, dat et starf. Do
        nemen se twintich dage dagh, dat se ere doden
    - foreign[lg=gml-Latn-x-middle-low-german-a]: "begrouen vnde ere vangenen bunden.\
        \ Do sprak konink Alexander: 'Wat"
    - foreign[lg=gml-Latn-x-middle-low-german-a]: helpet dat, dat vele sele verderuen?
        Lat vns beiden allene vechten; we den sege
    - foreign[lg=gml-Latn-x-middle-low-german-a]: beholde, de blieue en here.' Dar
        wart Alexander sin here vnde sloch ene dot
    - foreign[lg=gml-Latn-x-middle-low-german-a]: vnde let dat volk in guden vreden
        riden to hus.
  - chapter[n=10_7n]:
    - foreign[lg=gml-Latn-x-middle-low-german-a]: Sint quam he to eme wonderliken
        volke, de wonden in kulen vnde weren
    - foreign[lg=gml-Latn-x-middle-low-german-a]: naket, vnde geuen sik eme to hant.
        Do gaf he en en bidden, wat se wolden. Se
    - foreign[lg=gml-Latn-x-middle-low-german-a]: "beden, dat se eweklichen leuen\
        \ mochten. He sprak: 'Des enmach ik ju nicht"
    - foreign[lg=gml-Latn-x-middle-low-german-a]: geuen. Ik mot seluen steruen; mer
        dat ik dus wandere, dat is godes wille.'
    - foreign[lg=gml-Latn-x-middle-low-german-a]: Dar na quamen se vor ene stat, de
        was vmevloten. Dar gengen to wol seuen
    - foreign[lg=gml-Latn-x-middle-low-german-a]: vnde dertich knapen vnde wolden
        dar ouer suemmen. Dar quemen de dere
    - foreign[lg=gml-Latn-x-middle-low-german-a]: vnde vreten sevp.
    - foreign[lg=gml-Latn-x-middle-low-german-a]: Sint quemen se to ener se, de was
        sote also en honingh, dar wolden se resten.
    - foreign[lg=gml-Latn-x-middle-low-german-a]: Des nachtes quemen dar beren, lewen,
        wulue vnde allerhande der, dar mosten
    - foreign[lg=gml-Latn-x-middle-low-german-a]: se mede vechten. Sint quam dar also
        grot en der vnde so vreslik, dat et wol
    - foreign[lg=gml-Latn-x-middle-low-german-a]: sesvndetwintich mane dodede. Dat
        slogen se vppet leste doth. Dar vlogen
    - foreign[lg=gml-Latn-x-middle-low-german-a]: vledermuse also grote gense, de
        beten den luden de nesen af.
    - foreign[lg=gml-Latn-x-middle-low-german-a]: Dar na quemen se in eyn lant, dar
        werden grote lude, alse resen. De lude slogen
    - foreign[lg=gml-Latn-x-middle-low-german-a]: en vele volkes af vnde suegen al
        stille,wente se nekunden nicht ropen. Do dat
    - foreign[lg=gml-Latn-x-middle-low-german-a]: de konink horde, do het he sine
        lude ropen. Do desse begunden to ropene, do
    - foreign[lg=gml-Latn-x-middle-low-german-a]: begunden gene to vlende. Dar iageden
        se na vnde slogen en af ses hundert
    - foreign[lg=gml-Latn-x-middle-low-german-a]: man vnde sestich man.
    - foreign[lg=gml-Latn-x-middle-low-german-a]: Dar na quemen se vp en velt, dar
        weren bome, de gingen to prime tid vte der
    - foreign[lg=gml-Latn-x-middle-low-german-a]: erden vnde wossen ho vnde brochten
        to seste tid vrucht. Seder gengen se
    - foreign[lg=gml-Latn-x-middle-low-german-a]: weder vnder de erden. Dar na quemen
        se to eme hogen berge, dar gink en
    - foreign[lg=gml-Latn-x-middle-low-german-a]: hogh grat vp van saphyre, de hadde
        twedusent treppen. Dar gengen se vp
    - foreign[lg=gml-Latn-x-middle-low-german-a]: vnde vunden dar en scone palas vnde
        en tempel van clareme golde. Dar
    - foreign[lg=gml-Latn-x-middle-low-german-a]: staunt en guldine bedde, dar vppe
        lagh en grot man, de hadde witte gewet an.
    - foreign[lg=gml-Latn-x-middle-low-german-a]: Deme negen se vnde gengen weder
        en wegh.
  - chapter[n=10_7o]:
    - foreign[lg=gml-Latn-x-middle-low-german-a]: Dar na queme se to eme lande, dar
        was en wedue koninginne, de het Candacis,
    - foreign[lg=gml-Latn-x-middle-low-german-a]: de hadde dre sone. De koninginne
        vernam, dat Alexander quam, vnde sande
    - foreign[lg=gml-Latn-x-middle-low-german-a]: eme grote grauen entiegen vnde sande
        met den boden ene hogen melere, dat
    - foreign[lg=gml-Latn-x-middle-low-german-a]: he ere konink Allexanders antlat
        solde malen vnde brengen ere dat weder.
    - foreign[lg=gml-Latn-x-middle-low-german-a]: Also dede de meler.
    - pb: 268
    - foreign[lg=gml-Latn-x-middle-low-german-a]: Do gink der koninginnen sone en
        met ichteswelken ridderen vnde quam, dar
    - foreign[lg=gml-Latn-x-middle-low-german-a]: des koninges here lagh, vnde quam
        in ens heren pallas, de het Tholomeus,
    - foreign[lg=gml-Latn-x-middle-low-german-a]: 'vnde wende, dat dat de konink were,
        vnde clagede sine not vnde sprak:'
    - foreign[lg=gml-Latn-x-middle-low-german-a]: "'Here, ik solde to ener tid riden\
        \ met miner husvrouwen. Dar quam en konink"
    - foreign[lg=gml-Latn-x-middle-low-german-a]: "vnde nam mi min husvrouwen vnde\
        \ slog mi vele riddere af.' Do sprak Tholomeus:"
    - foreign[lg=gml-Latn-x-middle-low-german-a]: "'Wachte mines, beth ik weder kome.'\
        \ Do genk he vnde segede dit"
    - foreign[lg=gml-Latn-x-middle-low-german-a]: Alexandre. Dar nam Alexander sine
        kronen vnde sate se Tholomeus vppe
    - foreign[lg=gml-Latn-x-middle-low-german-a]: "dat houeth vnde sprak: 'Gat sitten\
        \ vp minen konink stol vnde segge, ik hete"
    - foreign[lg=gml-Latn-x-middle-low-german-a]: Antigonus, vnde nem rat mit mi.'
        He dede also vnde sprak to konink Alexander,
    - foreign[lg=gml-Latn-x-middle-low-german-a]: "alset en ander werde: 'Antigonus,\
        \ wat rade gifstu vs, dat desseme manne sin"
    - foreign[lg=gml-Latn-x-middle-low-german-a]: "husurouwe weder werde?' Do sprak\
        \ he: 'Ik wil de stat winnen vnde wil eme"
    - foreign[lg=gml-Latn-x-middle-low-german-a]: sin husurouwe weder antworden.'
        Do wart eme sere leue. Dar quam he des
    - foreign[lg=gml-Latn-x-middle-low-german-a]: 'nachtes vnde belegede de stat met
        eme groten here vnde sprak to den borgeren:'
    - foreign[lg=gml-Latn-x-middle-low-german-a]: "'Geuet dessen manne sin husvrouwen\
        \ weder. Gi moten anders alle steruen.'"
    - foreign[lg=gml-Latn-x-middle-low-german-a]: Dar breken se des koninges pallas
        vp vnde nemen de vrowen vnde geuen
    - foreign[lg=gml-Latn-x-middle-low-german-a]: se eme weder. Do dankede he eme
        sere vnde bat eme, dat he met eme riden
    - foreign[lg=gml-Latn-x-middle-low-german-a]: wolde to siner moder hus. 'Ja,'
        sprak he, 'ik wil ersten orlof bidden van konink
    - foreign[lg=gml-Latn-x-middle-low-german-a]: Alexander.' Do quam he weder to
        ieme vnde bat eme orlof vnde toch met
    - foreign[lg=gml-Latn-x-middle-low-german-a]: eme to siner moder hus, der koninginnen.
        Do quam se eme entiegen gan vnde
    - foreign[lg=gml-Latn-x-middle-low-german-a]: ledde ene in ere pallas, dat was
        gebouwet van golde vnde van elpenbene.
    - foreign[lg=gml-Latn-x-middle-low-german-a]: Dar sach he vele wunders. Dar na
        ledde se ene in ene kemenade, dar se inne
    - foreign[lg=gml-Latn-x-middle-low-german-a]: plach to slapene.
    - foreign[lg=gml-Latn-x-middle-low-german-a]: Dar na sach he ene slapcamere, de
        was gebouwet van groteme holte vnde
    - foreign[lg=gml-Latn-x-middle-low-german-a]: van groten raden. Dar gingen vore
        wol twintich elpendere vnde togen de
    - foreign[lg=gml-Latn-x-middle-low-german-a]: "slapkamere, war se wolde. Do sprak\
        \ konink Alexander: 'Dit weren wonderlike"
    - foreign[lg=gml-Latn-x-middle-low-german-a]: "dink, weren se in vseme lande.'\
        \ Do sprak se: 'Konink Alexander, du sprikst"
    - foreign[lg=gml-Latn-x-middle-low-german-a]: al war.' Do he horde, dat se eme
        nomede bi sime namen, do began he to
    - foreign[lg=gml-Latn-x-middle-low-german-a]: 'beuene van angeste vnde wart blec
        alse en asche. Do sprak de koninginne:'
    - foreign[lg=gml-Latn-x-middle-low-german-a]: "'War vme is din antlat verwandelt?'\
        \ Do sprak he: 'Vrouwe, ik hete"
    - foreign[lg=gml-Latn-x-middle-low-german-a]: "Antigonus vnde nicht Alexander.'\
        \ Do sprak se: 'Ik wil di dat bewisen, dattu"
    - foreign[lg=gml-Latn-x-middle-low-german-a]: "Alexander bist.' Do let se eme\
        \ sen sin bilde vnde sprak: 'Bekennestu dit belde"
    - foreign[lg=gml-Latn-x-middle-low-german-a]: "wol?' Do begunde he to beuende.\
        \ Do sprak se: 'War vme beuestu? Jo heuestu"
    - foreign[lg=gml-Latn-x-middle-low-german-a]: manich scone lant vme vochten, nu
        bistu komen in enes wiues lant, vnde diu
    - foreign[lg=gml-Latn-x-middle-low-german-a]: lif steit in eren henden. Dar vme
        ne sal sik nemen alto sere verheffen an houerdicheit,
    - foreign[lg=gml-Latn-x-middle-low-german-a]: wente en mensche ne kan nicht weten,
        wat eme to komen mach.
    - foreign[lg=gml-Latn-x-middle-low-german-a]: Ein mensche ne is nummer also stark,
        men vinde enen anderen also stark.'
    - foreign[lg=gml-Latn-x-middle-low-german-a]: "Do wart Alexander erre vnde beth\
        \ sine tene van torne. Do sprak se: 'War"
    - foreign[lg=gml-Latn-x-middle-low-german-a]: "vme tornestu di?' Do sprak he:\
        \ 'Dar vme, dat ik nen suert hebbe.' Do sprak se:"
    - pb: 269
    - foreign[lg=gml-Latn-x-middle-low-german-a]: "'Efte du en suert heddes, wat woldestu\
        \ don?' Do sprak he: 'Ik wolde di ersten"
    - foreign[lg=gml-Latn-x-middle-low-german-a]: morden vnde dar na mi seluen, vmme
        dat ik so dorliken gedan hebbe vnde bin
    - foreign[lg=gml-Latn-x-middle-low-german-a]: "motwillendes here komen in din\
        \ gewolt.' Do sprak se: 'Ne hebbe nene vare."
    - foreign[lg=gml-Latn-x-middle-low-german-a]: Du salt des geneten, dattu minem
        sone geholpen heuest, dat he sine husvrouwen
    - foreign[lg=gml-Latn-x-middle-low-german-a]: weder heft. Du sloges enen konink,
        de het Porrus; min iungeste sons heft
    - foreign[lg=gml-Latn-x-middle-low-german-a]: sine dochter. Wiste he dat, dat
        du Alexander weres, he sloge di dot.' Do genk
    - foreign[lg=gml-Latn-x-middle-low-german-a]: "se met eme dar vt vnde sprak to\
        \ eren sonen: 'Desseme boden mote wi gunste"
    - foreign[lg=gml-Latn-x-middle-low-german-a]: "don vnde senden ene erliken to\
        \ hus.' Do sprak de iungeste sone: 'Sin here"
    - foreign[lg=gml-Latn-x-middle-low-german-a]: konink Alexander slog mines wiues
        vader dot. Ik wil dessen weder slan sime
    - foreign[lg=gml-Latn-x-middle-low-german-a]: "heren to wrake.' Do sprak de ander\
        \ broder: 'Wat ere hedde wi des, dat wir"
    - foreign[lg=gml-Latn-x-middle-low-german-a]: ene slogen? He heuet wol bi mi gedan,
        dat he mi halp meth miner husvrouwen,
    - foreign[lg=gml-Latn-x-middle-low-german-a]: vnde ik hebbe ene her gebracht,
        ik wil ene ok gesunt weder af brengen.'
    - foreign[lg=gml-Latn-x-middle-low-german-a]: "Do sprak de ander broder: 'E dat\
        \ scut, dar wille wi beide vme steruen.' Do"
    - foreign[lg=gml-Latn-x-middle-low-german-a]: de koninginne dat horde, dat de
        brodere sik slan wolden, do wart se sere
    - foreign[lg=gml-Latn-x-middle-low-german-a]: "bedrouet vnde gink to Alexander\
        \ vnde sprak eme hemeliken to: 'O Alexander,"
    - foreign[lg=gml-Latn-x-middle-low-german-a]: wis nv dine wisheit, dat hir nv
        gen mort ne sce van minen sonen.' Do sprak
    - foreign[lg=gml-Latn-x-middle-low-german-a]: "Alexander to ieme iungesten: 'Iset\
        \ also, dat du mi dodes, mochtan heuet"
    - foreign[lg=gml-Latn-x-middle-low-german-a]: Alexander veler vromere riddere
        wan ik bin. Wil gi konink Alexander hebben,
    - foreign[lg=gml-Latn-x-middle-low-german-a]: ik loue iu, dat ik wil en iu brengen
        hir in dit pallas.' Do leten se eren torn
    - foreign[lg=gml-Latn-x-middle-low-german-a]: vnde loueden eme grot gut, efte
        he dat dede.
  - chapter[n=10_7p]:
    - foreign[lg=gml-Latn-x-middle-low-german-a]: Do gaf eme de koninginne ene krone,
        met golde vnde duren stenen gemaket,
    - foreign[lg=gml-Latn-x-middle-low-german-a]: vnde ene guldine bronien vnde en
        dure klet vnde wisede eme enen bergh,
    - foreign[lg=gml-Latn-x-middle-low-german-a]: dar ere gode inne weren. Do he vor
        den bergh quam, do offerde he den goden
    - foreign[lg=gml-Latn-x-middle-low-german-a]: vnde gink dar in. Dar vant he sternen,
        de scenen clar. Dar seten lut to e
    - foreign[lg=gml-Latn-x-middle-low-german-a]: "ner tafelen, de hadden ougen alse\
        \ luchteuate. Do sprak de ene: 'Wes welkome,"
    - foreign[lg=gml-Latn-x-middle-low-german-a]: "Alexander.' Do sprak he: 'We bistu?'\
        \ Do sprak he: 'Ik bin en konink desser"
    - foreign[lg=gml-Latn-x-middle-low-german-a]: werlde. Ga vore bat, dar saltu mer
        sen.' Dar sach he ene guldine godinne
    - foreign[lg=gml-Latn-x-middle-low-german-a]: "sitten vp enen konink stole vnde\
        \ vragede, we se were. Se sprak: 'Ik bin en"
    - foreign[lg=gml-Latn-x-middle-low-german-a]: "moder aller gode.' Do sprak he:\
        \ 'Berichte mi, wo lange sal ik leuen?' Do sprak"
    - foreign[lg=gml-Latn-x-middle-low-german-a]: "se: 'Der sake ne mot nen mensche\
        \ weten, wente neyn mensche sal weten"
    - foreign[lg=gml-Latn-x-middle-low-german-a]: sinen dot.' Do genk het vt vnde
        quam to sinen luden vnde toch vore bat vnde
    - foreign[lg=gml-Latn-x-middle-low-german-a]: quam to eme beulotenen lande. In
        deme lande weren nene man sunder vrouwen
    - foreign[lg=gml-Latn-x-middle-low-german-a]: vnde iunkvrouwen, de kunden al wol
        striden vnde vechten. Ire man weren
    - foreign[lg=gml-Latn-x-middle-low-german-a]: vp eme anderen lande, vnde enes
        in deme iare quemen se to samene. Suan
    - foreign[lg=gml-Latn-x-middle-low-german-a]: en maget geboren wart, de blef in
        der vrouwen lande, waset en knecht, so
    - pb: 270
    - foreign[lg=gml-Latn-x-middle-low-german-a]: senden men dat in der mannen lant.
        De vrouwen verlikeden sik met konink
    - foreign[lg=gml-Latn-x-middle-low-german-a]: Alexander vnde geuen eme grote gaue
        vnde geuen eme twe hundert iunkvrouwen
    - foreign[lg=gml-Latn-x-middle-low-german-a]: met guldenen bronegen.
  - chapter[n=10_7q]:
    - foreign[lg=gml-Latn-x-middle-low-german-a]: Dar na quam he to ener stat, das
        war en vrouwe, de hadde en kint, dat was
    - foreign[lg=gml-Latn-x-middle-low-german-a]: half mensche vnde half en der. Do
        vragede konink Alexander enen wisen
    - foreign[lg=gml-Latn-x-middle-low-german-a]: "man, wat dat mochte beduden. De\
        \ sprak alsus: 'Konink, dat menet so vele,"
    - foreign[lg=gml-Latn-x-middle-low-german-a]: dat et dime dode naket, dat du steruen
        salt. Dat ene del, dat gelik is enem menschen,
    - foreign[lg=gml-Latn-x-middle-low-german-a]: dat bistu; dat andere del dat is
        de konink, de na di komen sal.' Do wart
    - foreign[lg=gml-Latn-x-middle-low-german-a]: konink Alexander sere bedrouet.
  - chapter[n=10_7r]:
    - foreign[lg=gml-Latn-x-middle-low-german-a]: Dar na togh he uele landes vme vnde
        quam to eme hogen berge. Dar let he
    - foreign[lg=gml-Latn-x-middle-low-german-a]: maken enen korf van syserne met
        langen keden vnde bant se twen gripen to
    - foreign[lg=gml-Latn-x-middle-low-german-a]: deme halse vnde let sik vp voren
        in de lucht also ho, dat eme al dit ertrike
    - foreign[lg=gml-Latn-x-middle-low-german-a]: duchte wesen also en hofstede. Do
        he weder neder quam, do was he wol tein
    - foreign[lg=gml-Latn-x-middle-low-german-a]: dachvarde van sime here. Dar quam
        he met groteme arbeide to sime here
    - foreign[lg=gml-Latn-x-middle-low-german-a]: weder.
    - foreign[lg=gml-Latn-x-middle-low-german-a]: Dar na let he sik bewerken in eme
        glasevate vnde let sik met ener langen kedene
    - foreign[lg=gml-Latn-x-middle-low-german-a]: in dat mer. Dar sagh he manigerhand
        wonder.
  - chapter[n=10_7s]:
    - foreign[lg=gml-Latn-x-middle-low-german-a]: Dar quam en siner knechte, de het
        Iolus, vnde gaf eme vergifnisse to drinkene,
    - foreign[lg=gml-Latn-x-middle-low-german-a]: vnde he bagen to ropene vnde eschede
        ene vederen. De wolde he in den
    - foreign[lg=gml-Latn-x-middle-low-german-a]: munt steken, vppe dat he weder geuen
        mochte. Do quam Iolus vnde
    - foreign[lg=gml-Latn-x-middle-low-german-a]: strek vergiftnisse an de vederen
        vnde dede se eme. Do he de veder in den munt
    - foreign[lg=gml-Latn-x-middle-low-german-a]: stak, do wart eme noch wers. De
        let he alle vt gan, de dar weren in deme
    - foreign[lg=gml-Latn-x-middle-low-german-a]: palase, vnde ouch sine husurouwen
        Rosa. Do et quam an der middernacht,
    - foreign[lg=gml-Latn-x-middle-low-german-a]: do was he so krank, dat he nicht
        gan ne mochte. Do krop he vte deme palas to
    - foreign[lg=gml-Latn-x-middle-low-german-a]: deme watere vnde wolde sik seluen
        drenken. Des wart sin husvrouwe gewar
    - foreign[lg=gml-Latn-x-middle-low-german-a]: vnde lep to vnde helt ene vnde brochte
        ene weder in dat pallas. Des anderen
    - foreign[lg=gml-Latn-x-middle-low-german-a]: dages quam dat meine volk vnde wolden
        weten, war de konink were gebleuen.
    - foreign[lg=gml-Latn-x-middle-low-german-a]: Do mosten se ene brengen buten dat
        pallas. Dar gingen se alle to vnde kusten
    - foreign[lg=gml-Latn-x-middle-low-german-a]: ene vor sinen munt. Dar wart grot
        scient vnde wenen. Dar gaf he sinen
    - foreign[lg=gml-Latn-x-middle-low-german-a]: geist vp, vnde se grouen ene met
        groten eren.
  - chapter[n=10_8]:
    - pb: 271
    - foreign[lg=gml-Latn-x-middle-low-german-a]: Men vint ouch bescreuen van konink
        Alexander, do he alle de lande bedwungen
    - foreign[lg=gml-Latn-x-middle-low-german-a]: hadde, dar he to quam, do genogede
        eme nicht. Do horde he seggen van deme
    - foreign[lg=gml-Latn-x-middle-low-german-a]: paradise. Dar wolde he ouk hen vnde
        sande sine boden vore to deme paradyse.
    - foreign[lg=gml-Latn-x-middle-low-german-a]: Do se vppe deme wege weren, do quam
        en to mote gan en olt grau here
    - foreign[lg=gml-Latn-x-middle-low-german-a]: "vnde sprak: 'Keret wider vnde segget\
        \ ivweme heren, dat he met sime homode"
    - foreign[lg=gml-Latn-x-middle-low-german-a]: nicht komen moge in dat paradis.
        Wil he dar in komen, he moter in komen met
    - foreign[lg=gml-Latn-x-middle-low-german-a]: "groter omodicheit.' Do gaf he en\
        \ enen sten, dene was nicht grot, vnde sprak: 'Brenget"
    - foreign[lg=gml-Latn-x-middle-low-german-a]: den sten iuweme heren.' De boden
        quemen weder vnde brochten eme den
    - foreign[lg=gml-Latn-x-middle-low-german-a]: sten. Do vragede he enen wisen mester,
        wat de sten mochte beduden. Do nam he
    - foreign[lg=gml-Latn-x-middle-low-german-a]: ene wage vnde legede den sten in
        ene scalen. De sten wa so swar, dat he allet
    - foreign[lg=gml-Latn-x-middle-low-german-a]: dat vp woch, dat men in de anderen
        scalen leggen mochte. Des wonderde
    - foreign[lg=gml-Latn-x-middle-low-german-a]: allen den, de dat sagen. Do nam
        he erden vnde bedekkede den sten metter
    - foreign[lg=gml-Latn-x-middle-low-german-a]: erden, dat men ene nicht sen mochte.
        Do wart de sten so licht, dat ene vp
    - foreign[lg=gml-Latn-x-middle-low-german-a]: wogh ene vedere efte en cleine har.
        Des wonderde auer alle den, de dar weren.
    - foreign[lg=gml-Latn-x-middle-low-german-a]: Do vragede Alexander, wat dat solde
        beduden, dat de sten so suar was vnbedekket
    - foreign[lg=gml-Latn-x-middle-low-german-a]: "vnde also licht bedekket met der\
        \ erden. Do sprak de mester: 'Konink,"
    - foreign[lg=gml-Latn-x-middle-low-german-a]: du bist betekent met dem stene.
        De wile, dattu leuest, so bistu weldiger
    - foreign[lg=gml-Latn-x-middle-low-german-a]: vnde starker wan alle de koninge,
        de in der werlde sin. Suan du auer bedekket
    - foreign[lg=gml-Latn-x-middle-low-german-a]: werdes metter erden vnde du dot
        bist, so is en vedere beter wan du bist; sone
    - foreign[lg=gml-Latn-x-middle-low-german-a]: "bistu nicht enes hares wert.' Also\
        \ genget eme: De wile, dat he leuede, so"
    - foreign[lg=gml-Latn-x-middle-low-german-a]: was he weldich ouer alle de lude;
        nu is siner de duuel weldich. Korte wile
    - foreign[lg=gml-Latn-x-middle-low-german-a]: vor he wol; ewekliken sal he ouele
        varen. Hir was he rike ene clene tid; nu
    - foreign[lg=gml-Latn-x-middle-low-german-a]: sal he arm wesen ane ende. Hir ne
        kunde ene numment vullen met gude;
    - foreign[lg=gml-Latn-x-middle-low-german-a]: nv wert he veruullet met deme helscen
        vure. Hir hadde he grote wertlike
    - foreign[lg=gml-Latn-x-middle-low-german-a]: ere; nu heuet he de grote scande.
        Hir name sin herscap enen ende; nu
    - foreign[lg=gml-Latn-x-middle-low-german-a]: ne wert siner pine nummer mer ende.
        Hir ne wolde he nicht holden de both
    - foreign[lg=gml-Latn-x-middle-low-german-a]: vses heren godes; nu mot he horsam
        wesen den duuelen in der helle.
  - chapter[n=10_9]:
    - foreign[lg=gml-Latn-x-middle-low-german-a]: Kint leue, la di dit ene lere wesen,
        dat du de tein bode godes gerne willes
    - foreign[lg=gml-Latn-x-middle-low-german-a]: holden, vppe dat du dar nicht ne
        komes, dar Alexander quam, sunder dat
    - foreign[lg=gml-Latn-x-middle-low-german-a]: du komes, dar alle godes holden
        sik vrouwen met gode in sime ewigen
    - foreign[lg=gml-Latn-x-middle-low-german-a]: rike. Des helpe vs allen de vader
        vnde de sone vnde de hilge gest. Amen.
    - part: Anh.
  - chapter[n=K]:
    - pb: 272
    - foreign[lg=deu-Latn-x-middle-low-german-ak]: Nectabus was eyn koningk to Egipten
        vnde was eyn mester in der swarten
    - foreign[lg=deu-Latn-x-middle-low-german-ak]: kunst vnde konde vele touerie.
        Do quemen vele konninge, de sine viende
    - foreign[lg=deu-Latn-x-middle-low-german-ak]: weren, vnde wolden wedder ene striden.
        Dat prouede he in den sternen wol,
    - foreign[lg=deu-Latn-x-middle-low-german-ak]: dat he den vienden nicht en mochte
        wedderstan, vnde vloch hemeliken vte
    - foreign[lg=deu-Latn-x-middle-low-german-ak]: deme lande vnde quam in eyn ander
        lant, dar he vnbekant was, to eyme
    - foreign[lg=deu-Latn-x-middle-low-german-ak]: konninge, de hette Philippus, vnde
        de konningynne hette Olimpias, vnde
    - foreign[lg=deu-Latn-x-middle-low-german-ak]: sprak, dat he were eyn prophete
        vnde eyn mester in den sternen. De konningk
    - foreign[lg=deu-Latn-x-middle-low-german-ak]: vnde de konningynne de vntfengen
        ene gerne vnde hadden ene sere leiff,
    - foreign[lg=deu-Latn-x-middle-low-german-ak]: vnde he wickede deme konninge,
        wan he striden scholde edder reysen vp
    - foreign[lg=deu-Latn-x-middle-low-german-ak]: syne viende. To eyner tijd toch
        de konningk vt myt eyneme here vp syne
    - foreign[lg=deu-Latn-x-middle-low-german-ak]: viende. Nectabus bleff bij der
        konningynnen. Do wolde de konningynne,
    - foreign[lg=deu-Latn-x-middle-low-german-ak]: dat he er wicken scholde, wat er
        to komen scholde. To eyner tijd sat he bij
    - foreign[lg=deu-Latn-x-middle-low-german-ak]: 'ere vnde sach se deger an, wente
        se was eyn sere schone fruwe. Do sprak se:'
    - foreign[lg=deu-Latn-x-middle-low-german-ak]: "'Prophete, wes sustu my so degher\
        \ an? Heffstu an my icht geseen, wat my"
    - foreign[lg=deu-Latn-x-middle-low-german-ak]: "tokomen schal ?' Do sprak he:\
        \ 'Ja, ik hebbe dat geseen, dat der hogesten gode"
    - foreign[lg=deu-Latn-x-middle-low-german-ak]: eyn, de in deme hemelrike ys, heft
        syne leue vp dij geworpen vnde wil to
    - foreign[lg=deu-Latn-x-middle-low-german-ak]: dij komen vnde wil bij dij slapen,
        vnde van eme schaltu eyn kint entfan.'
    - foreign[lg=deu-Latn-x-middle-low-german-ak]: "Do sprak se: 'We ys de god?' Do\
        \ sprak Nectabus: 'He ys gheheten Arnmon"
    - foreign[lg=deu-Latn-x-middle-low-german-ak]: vnde mach de lude rijke maken.
        Berede dick, he wil to nacht to dijk komen.'
    - foreign[lg=deu-Latn-x-middle-low-german-ak]: Des nachtes brachte he dat to wege
        myt syner touerye, dat ere duchte, wu de
    - foreign[lg=deu-Latn-x-middle-low-german-ak]: god to er queme, vnde Nectabus
        quam suluen vnde sleip bij er, vnde also
    - foreign[lg=deu-Latn-x-middle-low-german-ak]: vntfengk se eyn kint, vnde se mende,
        dat yd eyn god were. Des morgens segede
    - foreign[lg=deu-Latn-x-middle-low-german-ak]: "se dem propheten, dat de god bij\
        \ er hedde gewesen. Do sprak he: 'Ik weyt"
    - foreign[lg=deu-Latn-x-middle-low-german-ak]: alle sake wol. He ne wil nicht
        mer to dij komen in deme slape, he wil to dij
    - foreign[lg=deu-Latn-x-middle-low-german-ak]: komen, dat du wakest, dat du en
        seen schalt. To dem ersten male, wan du
    - foreign[lg=deu-Latn-x-middle-low-german-ak]: ene sust, so is he gestalt also
        eyn drake. Dar na wert he eyn mynsche vnde
    - foreign[lg=deu-Latn-x-middle-low-german-ak]: wert gestalt also ik byn.' Also
        quam he to er also dicke, also he wolde.
    - foreign[lg=deu-Latn-x-middle-low-german-ak]: Do se swar wart myt der bort, do
        hadde se angest vor den koningk vnde narn
    - foreign[lg=deu-Latn-x-middle-low-german-ak]: raet myt dem propheten. Do troste
        he se vnde segede, he wolde dat wol
    - foreign[lg=deu-Latn-x-middle-low-german-ak]: bewaren. Do dede he dat myt syner
        touerie, dat deme konninge dromede,
    - foreign[lg=deu-Latn-x-middle-low-german-ak]: dat eyn god bij syner husfruwen
        slepe. Darna, do he to hus quam, do nedorste
    - foreign[lg=deu-Latn-x-middle-low-german-ak]: "se vor eme nicht komen, vnde he\
        \ reip se to sijk vnde sprak: 'Enhebbe nene"
    - foreign[lg=deu-Latn-x-middle-low-german-ak]: vare. Ik wet dat wol, dat du ene
        bort heuest vntfangen van eme gode.' To
    - foreign[lg=deu-Latn-x-middle-low-german-ak]: eyner tijd, do de konningk sat
        bij der konningkynnen vnde at vnde was sere
    - foreign[lg=deu-Latn-x-middle-low-german-ak]: blide, do quam Nectabus vnde makede
        sijk to eyme draken vnde quam ghande
    - foreign[lg=deu-Latn-x-middle-low-german-ak]: in dat palas vnde bles vresliken,
        dat se alle vorueret worden, vnde gengk
    - pb: 273
    - foreign[lg=deu-Latn-x-middle-low-german-ak]: 'to der konningynnen vnde legede
        syn houet in eren schot. Do sprak de konningk:'
    - foreign[lg=deu-Latn-x-middle-low-german-ak]: "'Werliken, dessen draken sach\
        \ ik, do ik striden scholde tegen myne vigende.'"
    - foreign[lg=deu-Latn-x-middle-low-german-ak]: Do gengk de drake wedder enwech.
    - foreign[lg=deu-Latn-x-middle-low-german-ak]: To eyner tijd quam eyn henne vnde
        satte sijk vppe konningk Philippus schot
    - foreign[lg=deu-Latn-x-middle-low-german-ak]: vnde legede dar eyn ey. He warp
        dat ey to der erden, dat yd barst. Do gengk
    - foreign[lg=deu-Latn-x-middle-low-german-ak]: vte deme eye eyn drake vnde gengk
        dat ey vmme vnde wolde wedder in,
    - foreign[lg=deu-Latn-x-middle-low-german-ak]: dar he vt gekomen was, vnde en
        kunde nicht inkomen vnde starff. Do de
    - foreign[lg=deu-Latn-x-middle-low-german-ak]: konningk dijt beseen hadde, do
        wunderde eme sere, wat dijt beduden mochte,
    - foreign[lg=deu-Latn-x-middle-low-german-ak]: vnde vragede eynen mester, de hette
        Antipon, wat dat mochte beduden. Do
    - foreign[lg=deu-Latn-x-middle-low-german-ak]: "sprak he: 'Dat ey ys senewolt;\
        \ dar bij ys betekenet de werlt. De drake betekent"
    - foreign[lg=deu-Latn-x-middle-low-german-ak]: eynen sone, de schal geboren werden
        van dyner husfruwen. De schal werden
    - foreign[lg=deu-Latn-x-middle-low-german-ak]: eyn weldich koningk vnde schal
        alle de werlt vmme then myt groter macht.
    - foreign[lg=deu-Latn-x-middle-low-german-ak]: Wan he wedder wil in syn lant,
        dar he geboren is, so schal he steruen.'
    - foreign[lg=deu-Latn-x-middle-low-german-ak]: Do yd to der tijd quam, dat dat
        kint geboren wart, do wart eyn grot ertbeuynge
    - foreign[lg=deu-Latn-x-middle-low-german-ak]: vnde eyn grot donre vnde blixem,
        vnde hagel quam nedder van deme hemele,
    - foreign[lg=deu-Latn-x-middle-low-german-ak]: dat weren rechte keserlinge, vnde
        de nacht toch sijk vore wente an den myddendach.
    - foreign[lg=deu-Latn-x-middle-low-german-ak]: "Do de koningk dat sach, do sprak\
        \ he to der konningynnen: 'Ik hadde"
    - foreign[lg=deu-Latn-x-middle-low-german-ak]: den willen, dat ik dat kint wolde
        hebben gedodet. Nu se ik dat wol, dat de
    - foreign[lg=deu-Latn-x-middle-low-german-ak]: gode sind eme gud. Nu wil ik yd
        leuen laten vnde wil yd vor myn kind
    - foreign[lg=deu-Latn-x-middle-low-german-ak]: holden; dat schal heten Allexander.'
        Dat kint enwas nicht gelijk deme konninge
    - foreign[lg=deu-Latn-x-middle-low-german-ak]: noch der konningynnen. Yd hadde
        crus har vnde lange kruse locke also eyn
    - foreign[lg=deu-Latn-x-middle-low-german-ak]: lauwe vp syneme houede vnde vnghadede
        oghen. Dat eyne oghe was wijt
    - foreign[lg=deu-Latn-x-middle-low-german-ak]: vnde dat ander swart. De tenen
        weren eme scharp vnde was grymmich also
    - foreign[lg=deu-Latn-x-middle-low-german-ak]: eyn lauwe vnde vorwan alle, de
        myt eme to der scholen gengen.
    - foreign[lg=deu-Latn-x-middle-low-german-ak]: Nectabus wart eme gegeuen to eyneme
        mestere, vnde de was sin rechte vader;
    - foreign[lg=deu-Latn-x-middle-low-german-ak]: des en wiste he nicht. De konningk
        en wiste des ock nicht, auer de konningkynne
    - foreign[lg=deu-Latn-x-middle-low-german-ak]: wiste dat do wol vnde swech des
        al stille. Des auendes, wan sin mester
    - foreign[lg=deu-Latn-x-middle-low-german-ak]: Nectabus vt gengk vnde scholde
        seen an de sterne, so gengk Allexander
    - foreign[lg=deu-Latn-x-middle-low-german-ak]: mede, vnde de kunst scholde he
        leren. Do was he wol twelff yar olt. To eyner
    - foreign[lg=deu-Latn-x-middle-low-german-ak]: "tijd sprak he to syneme mestere:\
        \ 'Mester, kanstu an den sternen icht bekennen"
    - foreign[lg=deu-Latn-x-middle-low-german-ak]: "dynen dod ? Segge my, welkes dodes\
        \ schaltu steruen ?' Do sprak de yenne:"
    - foreign[lg=deu-Latn-x-middle-low-german-ak]: "'Myn egene kint schal my doden.'\
        \ Also gengen se dicke des nachtes vnde"
    - foreign[lg=deu-Latn-x-middle-low-german-ak]: segen an de sterne. To eyner tijd,
        do se wedder to huß gingen, do funden se
    - foreign[lg=deu-Latn-x-middle-low-german-ak]: bij dem wege eyne deipe kulen.
        Dar stotte Allexander synen egenen mester
    - foreign[lg=deu-Latn-x-middle-low-german-ak]: "in, dat he vel dat houet intwe\
        \ vnde wolde steruen. Do sprak he: 'O Allexander,"
    - foreign[lg=deu-Latn-x-middle-low-german-ak]: "wurumme heuestu dynen mester aldus\
        \ ghehandelet ?' Do sprak Allexander:"
    - foreign[lg=deu-Latn-x-middle-low-german-ak]: "'Kanstu alle dingk an den sternen\
        \ seen, wurumme segestu dat nicht"
    - foreign[lg=deu-Latn-x-middle-low-german-ak]: "vore ?' Do sprak he: 'Ik hadde\
        \ dat wol vore seen, dat myn kint my doden"
    - foreign[lg=deu-Latn-x-middle-low-german-ak]: "scholde.' Do sprak Allexander:\
        \ 'Byn ik dyn kint ?' 'Ja,' sprak he, 'du bist myn"
    - foreign[lg=deu-Latn-x-middle-low-german-ak]: kint. Ik byn dyn vader.' Do segede
        he eme alle sake, wu he sin vader was
    - pb: 274
    - foreign[lg=deu-Latn-x-middle-low-german-ak]: geworden. 'Vrage alle desse dingk
        van dyner moder; se schal dij de warheit
    - foreign[lg=deu-Latn-x-middle-low-german-ak]: seggen.' Myt den worden do starff
        he. Do irbarmede sijk Allexander ouer
    - foreign[lg=deu-Latn-x-middle-low-german-ak]: synen vader vnde was eme leit,
        dat he yd gedan hadde, wente he hadde dat in
    - foreign[lg=deu-Latn-x-middle-low-german-ak]: syme spotte gedan, dat he en stotte
        in de kulen. Do nam he en vp synen hals
    - foreign[lg=deu-Latn-x-middle-low-german-ak]: "vnde droch ene in de stad in syner\
        \ moder palas. Do sprak de moder: 'Sone,"
    - foreign[lg=deu-Latn-x-middle-low-german-ak]: "wat bringestu?' He sprak: 'Ik\
        \ bringhe den doden licham mynes mesters.'"
    - foreign[lg=deu-Latn-x-middle-low-german-ak]: "Do sprak se: 'Sone, dat ys dyn\
        \ vader.' He sprak: 'Moder, dat heft dyn dorheit gedan.'"
    - foreign[lg=deu-Latn-x-middle-low-german-ak]: Dar leit he en begrauen vnde swech
        der sake alstille.
    - foreign[lg=deu-Latn-x-middle-low-german-ak]: To der suluen tijd wart geboren
        eyn vole in des konninges houe, de was so
    - foreign[lg=deu-Latn-x-middle-low-german-ak]: wunderlijk, dat se des gelijk nu
        geseen hadden. Sine vornesten vote vnde
    - foreign[lg=deu-Latn-x-middle-low-german-ak]: beyne de weren gestalt also eyme
        herte vnde vrat mynschen vlesch vnde hadde
    - foreign[lg=deu-Latn-x-middle-low-german-ak]: so scarpe tene, dat yd allet dat
        tobeth, dat eme to quam. Do leit eme de konningk
    - foreign[lg=deu-Latn-x-middle-low-german-ak]: maken eynen stal van yserne vnde
        heldet dar inne dorch wunder, vnde alle
    - foreign[lg=deu-Latn-x-middle-low-german-ak]: de mysdedigen lude, de men van
        dem liue don scholde, de gaff men eme to
    - foreign[lg=deu-Latn-x-middle-low-german-ak]: ettene
    - foreign[lg=deu-Latn-x-middle-low-german-ak]: To eyner tijd leid de konningk
        vragen syneme gode, we sin rijke besitten
    - foreign[lg=deu-Latn-x-middle-low-german-ak]: "scholde na syneme dode. Do sprak\
        \ de god: 'We dat wunderlike pert rijden"
    - foreign[lg=deu-Latn-x-middle-low-german-ak]: kan, de schal dat rijke besitten.'
        To eyner tijd horde Allexander dat pert
    - foreign[lg=deu-Latn-x-middle-low-german-ak]: scrigen vnde vragede, wat dar scrigede.
        Do wart eme geseget, dat were eyn
    - foreign[lg=deu-Latn-x-middle-low-german-ak]: pert, dat plege lude to ettene.
        He gengk in den stal vnde nam dat pert bij
    - foreign[lg=deu-Latn-x-middle-low-german-ak]: dem manen vnde sat dar up ane sadel
        vnde red mydden in de stad, vnde dat
    - foreign[lg=deu-Latn-x-middle-low-german-ak]: pert ghengk eme tho der hant vnde
        spelede myt eme, alse eyn welpe pleget
    - foreign[lg=deu-Latn-x-middle-low-german-ak]: "to spelene. Do quam de konningk\
        \ vnde sprak: 'Sone Allexander, nu se ik dat"
    - foreign[lg=deu-Latn-x-middle-low-german-ak]: wol, dat du dijt rijke schalt besitten
        na myneme dode.' Deme perde gaff
    - foreign[lg=deu-Latn-x-middle-low-german-ak]: Allexander eynen namen vnde hettet
        Bucefal. Do Allexander vefteyn yar
    - foreign[lg=deu-Latn-x-middle-low-german-ak]: olt was, do scholde eyn spel wesen
        vp eynem berge. Dar was eyn schone
    - foreign[lg=deu-Latn-x-middle-low-german-ak]: planur. Dar quemen alle de konninge
        vnde fursten vnde heren vnde fursten
    - foreign[lg=deu-Latn-x-middle-low-german-ak]: kindere, de in deme lande weren.
        Do sande konningk Philippus synen sone
    - foreign[lg=deu-Latn-x-middle-low-german-ak]: konninge Allexander dar myt groten
        eren. We dar de vromeste were, den
    - foreign[lg=deu-Latn-x-middle-low-german-ak]: scholdemen eren vnde kronen, de
        scholde den pris hebben bouen allen fursten.
    - foreign[lg=deu-Latn-x-middle-low-german-ak]: Do quam dar ock to deme spele eyn
        jungk konningk, de hette Nicolaus, de
    - foreign[lg=deu-Latn-x-middle-low-german-ak]: "hadde gewesen Allexanders schole\
        \ broder. De sprak to Allexander: 'Got"
    - foreign[lg=deu-Latn-x-middle-low-german-ak]: grote dij, kint Allexander.' Dat
        vorsmade eme vnde swech all stille. Do sprak
    - foreign[lg=deu-Latn-x-middle-low-german-ak]: "yenne: 'Wurvmme en sprekestu my\
        \ nicht to?' En westu des nicht, dat ik eyn"
    - foreign[lg=deu-Latn-x-middle-low-german-ak]: "koningk byn?' Do sprak Allexander:\
        \ 'Vorhefe dijk nicht alto sere. Du ne kanst"
    - foreign[lg=deu-Latn-x-middle-low-german-ak]: nicht wetten, wat dij noch beyegenen
        mach.' Do wartyenne tornich
    - foreign[lg=deu-Latn-x-middle-low-german-ak]: vnde sigede dessen an. Allexander
        was duldich vnde vordroch dat vnde beredde
    - foreign[lg=deu-Latn-x-middle-low-german-ak]: sijk to deme spele. Do dat spel
        to gingk, do ne was dar nemant, de eme geliken
    - foreign[lg=deu-Latn-x-middle-low-german-ak]: mochte. Dar wart eme de krone,
        vnde he behelt dar den pris. Do beghan
    - foreign[lg=deu-Latn-x-middle-low-german-ak]: he enes kiues myt yenneme konninge
        Nicolause vnde sloch ene dot myt al
    - pb: 275
    - foreign[lg=deu-Latn-x-middle-low-german-ak]: syner rydderschop. Do krech Allexander
        den pris, dat sin name beghan kundich
    - foreign[lg=deu-Latn-x-middle-low-german-ak]: to werden. Vor des newiste men
        van eme nicht, wente he was nochtan eyn
    - foreign[lg=deu-Latn-x-middle-low-german-ak]: kint van veften yaren.
    - foreign[lg=deu-Latn-x-middle-low-german-ak]: Do warp konningk Philippus syne
        vnhulde vppe de konningynnen, de Allexanders
    - foreign[lg=deu-Latn-x-middle-low-german-ak]: moder was, vnde vorwisede se vnde
        nam ene andere, de hette Cleopatra.
    - foreign[lg=deu-Latn-x-middle-low-german-ak]: Do de brutlacht was, do quam Allexander
        riden myt der kronen, de he vordenet
    - foreign[lg=deu-Latn-x-middle-low-german-ak]: hadde in deme spele, vnde was grymmich.
        Doch so sturede he sijk suluen
    - foreign[lg=deu-Latn-x-middle-low-german-ak]: vnde trad to konninge Philippus
        vnde satte eme de kronen vp sin houet vnde
    - foreign[lg=deu-Latn-x-middle-low-german-ak]: "sprak: 'Vader, nym desse kronen,\
        \ de ik gekregen hebbe myt dem ersten seghe,"
    - foreign[lg=deu-Latn-x-middle-low-german-ak]: den ik gewunnen hebbe. Ok schaltu
        weten, wan du myner moder eynen
    - foreign[lg=deu-Latn-x-middle-low-german-ak]: anderen man geuen wult, to der
        blitschop en kumstu nicht.' Do sat bij dem
    - foreign[lg=deu-Latn-x-middle-low-german-ak]: "konninge eyn here, de hette Lysias,\
        \ de sprak: 'Konningk, van desser fruwen,"
    - foreign[lg=deu-Latn-x-middle-low-german-ak]: de du nu nymst, schal dij eyn sone
        geboren werden, de dijk gelijk ys. Allexander
    - foreign[lg=deu-Latn-x-middle-low-german-ak]: en is dij nicht gelijk.' Do grep
        Allexander eynen drinke nap van der taflen
    - foreign[lg=deu-Latn-x-middle-low-german-ak]: vnde gaff eme eynen slach, dat
        he to hant to der erden storte vnde was dot.
    - foreign[lg=deu-Latn-x-middle-low-german-ak]: De konningk vor up vnde wolde Allexander
        gripen. Allexander toch sin
    - foreign[lg=deu-Latn-x-middle-low-german-ak]: swert vnde gaff deme konninge eynen
        slach vnde wundede ene sere vnde
    - foreign[lg=deu-Latn-x-middle-low-german-ak]: vloch vte der blitschop vnde vloch
        en wech. De konningk lach lange an der
    - foreign[lg=deu-Latn-x-middle-low-german-ak]: wunden. To lest wart he to reke.
    - foreign[lg=deu-Latn-x-middle-low-german-ak]: "Do trad Allexander konliken to\
        \ deme konninge vnde sprak: 'Vader, wurvmme"
    - foreign[lg=deu-Latn-x-middle-low-german-ak]: heuestu myner moder vortegen. Ik
        wil, dat du se wedder nemest. Du heuest
    - foreign[lg=deu-Latn-x-middle-low-german-ak]: ouele wedder se gedan, do nu wol
        vnde nym se wedder.' De konningk en
    - foreign[lg=deu-Latn-x-middle-low-german-ak]: dorste nicht eyn wort dar wedder
        spreken vnde nam se wedder.
    - foreign[lg=deu-Latn-x-middle-low-german-ak]: Do hadde de konningk ene stad,
        de satte sijk wedder den konningk. Dar toch
    - foreign[lg=deu-Latn-x-middle-low-german-ak]: Allexander hen vnde dwangk se darto,
        dat se sijk wedder don moste to deme
    - foreign[lg=deu-Latn-x-middle-low-german-ak]: konninge. Do Allexander wedder
        quam, do vant he dar boden stane. Do
    - foreign[lg=deu-Latn-x-middle-low-german-ak]: "vragede he, we se weren. Do sprak\
        \ koningk Philippus: 'Konningk Darius"
    - foreign[lg=deu-Latn-x-middle-low-german-ak]: hefft syne boden her gesant vnde
        esschet tinß ouer vnse lant vnde ouer vnse
    - foreign[lg=deu-Latn-x-middle-low-german-ak]: "water.' Do sprak Allexander: 'Dijt\
        \ ys sere wunderlijk. God de heft de elemente"
    - foreign[lg=deu-Latn-x-middle-low-german-ak]: geschapen, dat se allen luden gemeynliken
        deynen scholen. Dat ertrike gift
    - foreign[lg=deu-Latn-x-middle-low-german-ak]: vns vrucht ane syne hulpe vnde
        ane synen dank vnde dat water mannigerhande
    - foreign[lg=deu-Latn-x-middle-low-german-ak]: nut. Dorch wat schole wij eme tyns
        geuen? Segge juweme heren, dat ik eme
    - foreign[lg=deu-Latn-x-middle-low-german-ak]: dat enbede, dat he nenen tins mer
        vorderen schole vp vns, vnde segget eme
    - foreign[lg=deu-Latn-x-middle-low-german-ak]: darto, konningk Philippus en hadde
        nen sone. Do quam eyn henne
    - foreign[lg=deu-Latn-x-middle-low-german-ak]: vnde legede eme eyn gulden ey.
        Do wart eme eyn sone geboren, vnde de
    - foreign[lg=deu-Latn-x-middle-low-german-ak]: henne en leghet nicht neyn ey mer.'
        Myt den worden so voren de boden
    - foreign[lg=deu-Latn-x-middle-low-german-ak]: wedder to hus to koninge Darius.
    - foreign[lg=deu-Latn-x-middle-low-german-ak]: Dar na geschach dat, dat sijk auer
        eyn stad satte wedder koningk Philippus.
    - foreign[lg=deu-Latn-x-middle-low-german-ak]: Dar toch Allexander hen vnde wan
        echter den seghe. De wile dat Allexander
    - foreign[lg=deu-Latn-x-middle-low-german-ak]: vte was, do besprak sijk sin moder
        mit eme fursten, de hette Pausarius, dat
    - pb: 276
    - foreign[lg=deu-Latn-x-middle-low-german-ak]: he den konningk slan scholde, vnde
        se wolde myt eme vntfaren. Pausarius
    - foreign[lg=deu-Latn-x-middle-low-german-ak]: quam myt groter macht vnde wumdede
        den konningk went in den dot vnde
    - foreign[lg=deu-Latn-x-middle-low-german-ak]: leip in dat palas vnde nam de konningkynnen
        vnde wolde se enwech voren.
    - foreign[lg=deu-Latn-x-middle-low-german-ak]: Vnder des quam Allexander rijden
        vnde vornam dat vnde grep sin sper vnde
    - foreign[lg=deu-Latn-x-middle-low-german-ak]: leip in dat palas vnde wolde eme
        nemen de konningynnen. Pausarius de grep
    - foreign[lg=deu-Latn-x-middle-low-german-ak]: de konningynnen al vmme vnde helt
        se vor sijk, vnde Allexander hedde ene
    - foreign[lg=deu-Latn-x-middle-low-german-ak]: gerne stecken vnde schonede der
        moder. Do leit de moder, alse yd ere sere
    - foreign[lg=deu-Latn-x-middle-low-german-ak]: "let were, dat de konningk geslagen\
        \ was, vnde sprak: 'Sone, du ne schalt ene"
    - foreign[lg=deu-Latn-x-middle-low-german-ak]: dorch mynen willen nicht schonen.'
        Dar grep he yennen Pausarius al leuendich
    - foreign[lg=deu-Latn-x-middle-low-german-ak]: vnde brachtene vor den konningk
        vnde dede eme eyn swert in syne hant
    - foreign[lg=deu-Latn-x-middle-low-german-ak]: "vnde sprak: 'Vader, wreke dijk\
        \ ouer dynen vyent.' Also dede de konningk"
    - foreign[lg=deu-Latn-x-middle-low-german-ak]: vnde dodede en. Do starff de konningk
        van den wunden, vnde Allexander
    - foreign[lg=deu-Latn-x-middle-low-german-ak]: wart weldich konningk.
    - foreign[lg=deu-Latn-x-middle-low-german-ak]: Des anderen dages sath konningk
        Allexander vp syneme konningk stole vnde
    - foreign[lg=deu-Latn-x-middle-low-german-ak]: "sprak to synen fursten vnde to\
        \ alle syneme gesinde: 'Seet an konningk Allexander"
    - foreign[lg=deu-Latn-x-middle-low-german-ak]: vnde nehebbet neyne vare vor alle
        juwe viende. Ik wil se juw alle vnderdanich
    - foreign[lg=deu-Latn-x-middle-low-german-ak]: maken. Bereydet yuwe wapene vnde
        nemet wapene vte myneme palase vnde
    - foreign[lg=deu-Latn-x-middle-low-german-ak]: "weset rede.' Do spreken de olden:\
        \ 'Konningk, wij hebben gedenet dyme"
    - foreign[lg=deu-Latn-x-middle-low-german-ak]: vader, vnde de macht is vns vntghan;
        wij nemogen des arbeydes nicht dragern.
    - foreign[lg=deu-Latn-x-middle-low-german-ak]: Wij bidden dijk, vordreget vns
        des arbeides vnde nym junge lude.' Do sprak
    - foreign[lg=deu-Latn-x-middle-low-german-ak]: "he myt sachten reden: 'Ik wil\
        \ yuw vil leuer hebben dan junge lude. De jungeri"
    - foreign[lg=deu-Latn-x-middle-low-german-ak]: vorlaten sijk vp ere sterke vnde
        don bewilen dorliken. De olden don alle dingk
    - foreign[lg=deu-Latn-x-middle-low-german-ak]: myt rade.' Also makede he se alle
        willich vnde sammede eyn grot her, vnde
    - foreign[lg=deu-Latn-x-middle-low-german-ak]: eer he en segede synen willen,
        leit he se alle sweren, dat se eme volgen scholden,
    - foreign[lg=deu-Latn-x-middle-low-german-ak]: wur he hen toghe. To synen luden
        medede he vele lude vppe solt. De romere
    - foreign[lg=deu-Latn-x-middle-low-german-ak]: sanden eme to hulpe twe dusent
        riddere vnde vele sulueres vnde makeden
    - foreign[lg=deu-Latn-x-middle-low-german-ak]: fruntschop myt eme.
    - foreign[lg=deu-Latn-x-middle-low-german-ak]: Konningk Allexander toch vt myt
        groter macht, vnde alle de stede, dar he
    - foreign[lg=deu-Latn-x-middle-low-german-ak]: hen quam, de huldeden eme. Do was
        eyn grot stad, de was sere vaste, de hette
    - foreign[lg=deu-Latn-x-middle-low-german-ak]: Korim, de ne wolde eme nicht hulden
        vnde nemen syne boden vnde hengen
    - foreign[lg=deu-Latn-x-middle-low-german-ak]: se an eynen galgen. Darumme so
        wan he de vnde vorsturede sedeger. Dar
    - foreign[lg=deu-Latn-x-middle-low-german-ak]: na toch he vele landes vmme vnde
        wan yo den seghe. Do quamhe ok to
    - foreign[lg=deu-Latn-x-middle-low-german-ak]: Jherusalem. De yoden worden sere
        bedrouet vnde hadden vare vor
    - foreign[lg=deu-Latn-x-middle-low-german-ak]: eme. De bisschop Onyas de ghebot
        den yoden, dat se meynliken vasten scholden
    - foreign[lg=deu-Latn-x-middle-low-german-ak]: vnde godes hulpe an ropen. Des
        nachtes openbarde sijk god deme bisschoppe
    - foreign[lg=deu-Latn-x-middle-low-german-ak]: vnde segede eme also, dat he sijk
        gheuen scholde myt al synen presteren vnde
    - foreign[lg=deu-Latn-x-middle-low-german-ak]: scholde tegen eme vtghan vnde scholde
        de straten vnde destad altomale tziren
    - foreign[lg=deu-Latn-x-middle-low-german-ak]: myt blomen vnde myt palmen vnde
        myt groten twigen vnde scholden den
    - foreign[lg=deu-Latn-x-middle-low-german-ak]: konningk erliken vntfan. Also dede
        de bisschop vnde gengk tegen em vt.
    - foreign[lg=deu-Latn-x-middle-low-german-ak]: Do trad de konningk van syneme
        perde vnde vel deme bisschoppe to vote
    - foreign[lg=deu-Latn-x-middle-low-german-ak]: vnde kuste ene vor synen munt vnde
        gengk myt eme inde stad in den tempel
    - foreign[lg=deu-Latn-x-middle-low-german-ak]: vnde offerde gode sin offer. Do
        was den anderen fursten torne, dat he den
    - pb: 277
    - foreign[lg=deu-Latn-x-middle-low-german-ak]: "yodeschen bisschop anbeden scholde.\
        \ Do sprak he: 'lk enbedede den bisschop"
    - foreign[lg=deu-Latn-x-middle-low-german-ak]: nicht an, ik bede den god an, deme
        he denet, vnde ere den bisschop dorch des
    - foreign[lg=deu-Latn-x-middle-low-german-ak]: godes ere willen, deme he denet,
        wente in der suluen liknisse, alse ik nu den
    - foreign[lg=deu-Latn-x-middle-low-german-ak]: bisschop se, also sach ik to eyner
        tijd synen god. He heft my gelouet, dat ik
    - foreign[lg=deu-Latn-x-middle-low-german-ak]: seghe vechten schal.' Do gaff he
        den yoden grote vriheit, dat se neynen tyns
    - foreign[lg=deu-Latn-x-middle-low-german-ak]: geuen scholden vnde scholden ere
        ee holden vnde endroften neyne andere
    - foreign[lg=deu-Latn-x-middle-low-german-ak]: gode anbeden. Dar ne scholde se
        nement to dwingen.
    - foreign[lg=deu-Latn-x-middle-low-german-ak]: Do he desse yoden so wol hadde
        gehandelet, do quam he darna vor eyn ander
    - foreign[lg=deu-Latn-x-middle-low-german-ak]: lant, dar weren ock yoden ynne.
        De beden ock vmme vriheit. Do vraghede
    - foreign[lg=deu-Latn-x-middle-low-german-ak]: he, wat lude se weren. Do wart
        eme geseget, dat se ock yoden weren vnde
    - foreign[lg=deu-Latn-x-middle-low-german-ak]: hedden eres godes vortegen vnde
        en hadden syne e nicht gheholden. Darumme
    - foreign[lg=deu-Latn-x-middle-low-german-ak]: hedde des god gestadet, dat ere
        lant gewunnen were, dar se hadden gewonet,
    - foreign[lg=deu-Latn-x-middle-low-german-ak]: vnde weren vte deme lande gedreuen,
        gevangen, in dijt lant. Do sprak konningk
    - foreign[lg=deu-Latn-x-middle-low-german-ak]: "Allexander: 'Na dem male, dat\
        \ se ereme gode hebben vntruwe gewesen, de so"
    - foreign[lg=deu-Latn-x-middle-low-german-ak]: grote dingk bij en heft gedan,
        so wil ik se hirynne besluten, dat se nummer
    - foreign[lg=deu-Latn-x-middle-low-german-ak]: vtkomen scholen.' Dar beghan he
        dat lant vmme to bemuren. Do he sach,
    - foreign[lg=deu-Latn-x-middle-low-german-ak]: dat he en also nicht gedon mochte,
        do bat he gode, dat he eme hulpe. Dar
    - foreign[lg=deu-Latn-x-middle-low-german-ak]: 'dede god eyn grot wunder: Eyn
        berch slot sijk al vmme eyn an den anderen'
    - foreign[lg=deu-Latn-x-middle-low-german-ak]: in deme lande, dat dar neymant
        vntkomen mach. Dar sind se noch inne.
    - foreign[lg=deu-Latn-x-middle-low-german-ak]: Dijt sin de roden yoden, de in
        deme berge besloten sin. Dar scholen se inne
    - foreign[lg=deu-Latn-x-middle-low-german-ak]: bliuen also lange went Entekerst
        kumpt.
    - foreign[lg=deu-Latn-x-middle-low-german-ak]: Do Allexander nalede konninge Darius
        lande, dar he willen hadde, do sande
    - foreign[lg=deu-Latn-x-middle-low-german-ak]: eme konningk Darius synen boden
        vntegen. De brochten eme eynen bal
    - foreign[lg=deu-Latn-x-middle-low-german-ak]: vnde eyne swepen vnde penninge
        vnde eynen breff, dar ynne was gescreuen
    - foreign[lg=deu-Latn-x-middle-low-german-ak]: "aldus: 'Konningk Darius, de eyn\
        \ konningk ys aller konninge, de in ertrike"
    - foreign[lg=deu-Latn-x-middle-low-german-ak]: sin, vnde ein mach der gode, de
        leit groten synen knecht Allexander vnde
    - foreign[lg=deu-Latn-x-middle-low-german-ak]: 'spreket aldus: Ik hebbe ghehort,
        dat du gekomen bist, dat du myn vient wult s'
    - foreign[lg=deu-Latn-x-middle-low-german-ak]: in. Dat deit dyn ydele ere. Nu
        ghebede ik dij, dat du den wech schalt dregen
    - foreign[lg=deu-Latn-x-middle-low-german-ak]: vnde wedderkeren to dyner moder
        vnde rauwe noch in ereme schote, wente
    - foreign[lg=deu-Latn-x-middle-low-german-ak]: du bist noch eyn kint, vnde ik
        sende dij ene swepen, der behouestu
    - foreign[lg=deu-Latn-x-middle-low-german-ak]: noch wol, dat men dij tuchtige
        also eyn kint, vnde ik sende dij penninge,
    - foreign[lg=deu-Latn-x-middle-low-german-ak]: wente ik wet dat wol, dat du arm
        bist vnde noch nottrofftich, vnde ik byn
    - foreign[lg=deu-Latn-x-middle-low-german-ak]: also rijke, dat ik den wech van
        my wente to dij bedecken wolde myt guldenen
    - foreign[lg=deu-Latn-x-middle-low-german-ak]: penningen. Vnde na dem male, wente
        du eyn kint bist, so ne wil ik wedder
    - foreign[lg=deu-Latn-x-middle-low-german-ak]: dij nene wapene voren. Darvmme
        so rade ik dij dat, dat du snelliken vortigest
    - foreign[lg=deu-Latn-x-middle-low-german-ak]: dyner dorheit vnde dyner ydelen
        ere. Du heuest to samne gelesen struckrouere
    - foreign[lg=deu-Latn-x-middle-low-german-ak]: vnde wolt vechten wedder myne erliken
        rydderschop. Proue, oftu tellen kanst
    - foreign[lg=deu-Latn-x-middle-low-german-ak]: 'de sternen an dem hemele: also
        ys myn rydderschop. Darumme laet dij dat'
    - foreign[lg=deu-Latn-x-middle-low-german-ak]: leet wesen, dat du dorliken gedan
        heuest, vnde kere wedder, edder ik wil
    - foreign[lg=deu-Latn-x-middle-low-german-ak]: dij laten hengen an eynen galgen,
        nicht alse eynes konninges sone, dan alse
    - pb: 278
    - foreign[lg=deu-Latn-x-middle-low-german-ak]: eynen fursten der struckrouere.'
        Do koningk Allexander dessen breff las vor
    - foreign[lg=deu-Latn-x-middle-low-german-ak]: 'syner rydderschop, do worden se
        alle bedrouet. Do sprak konningk Allexander:'
    - foreign[lg=deu-Latn-x-middle-low-german-ak]: "'Wes bedroue gij juw? Ne wete\
        \ gij des nicht: De hunde, de aller mest bellen,"
    - foreign[lg=deu-Latn-x-middle-low-german-ak]: de don aller mynnest dat. Desse
        breff sprekt also, dat he vele gudes heft.
    - foreign[lg=deu-Latn-x-middle-low-german-ak]: Darvmme wille wij deste vroliker
        stryden, dat wij dat gud krigen.' Dar
    - foreign[lg=deu-Latn-x-middle-low-german-ak]: 'gebot he, dat men de boden scholde
        hengen in eynen galgen. Do spreken se:'
    - foreign[lg=deu-Latn-x-middle-low-german-ak]: "'Konningk, deystu ouele wedder\
        \ vns, wat schult hebbe wij hir an ?' Do sprak"
    - foreign[lg=deu-Latn-x-middle-low-german-ak]: "konningk Allexander: 'Do ik ouele,\
        \ dat ys juwes ouersten schult. De en but"
    - foreign[lg=deu-Latn-x-middle-low-german-ak]: "my also, dat ik eyn struckrouere\
        \ sij.' Do spreken se: 'He heft dat darumme"
    - foreign[lg=deu-Latn-x-middle-low-german-ak]: gedan, wente he ne wiste van dyner
        groten welde nicht. Dat du vns los latest,
    - foreign[lg=deu-Latn-x-middle-low-german-ak]: dat ys dij eyn ere, vnde din rochte
        wert dij dar gud van.' Do leit he se los vnde
    - foreign[lg=deu-Latn-x-middle-low-german-ak]: makede en eyne blitschap. Do boden
        se deme konninge dat, ofte he wolde
    - foreign[lg=deu-Latn-x-middle-low-german-ak]: myt en senden dusent man, se wolden
        eme konninge Darius antworden. Des
    - foreign[lg=deu-Latn-x-middle-low-german-ak]: ne wolde he nicht don.
    - foreign[lg=deu-Latn-x-middle-low-german-ak]: 'Des anderen dages screff eme de
        konningk eynen breff wedder, de sprak also:'
    - foreign[lg=deu-Latn-x-middle-low-german-ak]: "'Dat ys grot scande, dat du vruchten\
        \ schalt na dem male, dat du den goden"
    - foreign[lg=deu-Latn-x-middle-low-german-ak]: to horest, also du sprekest. Du
        heuest my enboden, dat du grot gud heuest.
    - foreign[lg=deu-Latn-x-middle-low-german-ak]: Darmede heuestu vns ghesterket,
        dat wij desste leuer myt dij striden willen,
    - foreign[lg=deu-Latn-x-middle-low-german-ak]: vppe dat wij dyn gud krigen. Du
        heuest my gesant eynen bal vnde eyne swepen
    - foreign[lg=deu-Latn-x-middle-low-german-ak]: 'vnde penninge. Dat wil ik beth
        beduden dan du: De bal is senewolt, vnde de'
    - foreign[lg=deu-Latn-x-middle-low-german-ak]: werlt is ock senewolt; dat meynet
        so vele, dat ik eyn here schulle werden ouer
    - foreign[lg=deu-Latn-x-middle-low-german-ak]: alle de lant vnde al de werlt.
        De swepe heft vele strenge; dat sind de bende,
    - foreign[lg=deu-Latn-x-middle-low-german-ak]: dar ik dij mede binden wil vnde
        alle dyne fursten. Du sandest my dynen
    - foreign[lg=deu-Latn-x-middle-low-german-ak]: peningk; dat menet so vele, dat
        ik eyn here schal werden alle dynes landes.'
    - foreign[lg=deu-Latn-x-middle-low-german-ak]: Do konningk Darius desse rede horde,
        do enbot he synen fursten, de vore
    - foreign[lg=deu-Latn-x-middle-low-german-ak]: "woneden in syneme lande, vnde\
        \ sprak aldus: 'Dar kumpt eyn kint, dat het"
    - foreign[lg=deu-Latn-x-middle-low-german-ak]: Allexander, dat wil in vnse land.
        Nemet dat kint vnde bringedet my. Ik vril
    - foreign[lg=deu-Latn-x-middle-low-german-ak]: dat tuchtigenmyt eyner roden vnde
        wil dat wedder senden syner moder,
    - foreign[lg=deu-Latn-x-middle-low-german-ak]: wente eme voget dat beth, dat yd
        spele dar to hus myt anderen kinderen,
    - foreign[lg=deu-Latn-x-middle-low-german-ak]: wen yd stride.' Do enboden eme
        de fursten wedder:''Konningk, du sprekst
    - foreign[lg=deu-Latn-x-middle-low-german-ak]: also, dat konningk Allexander eyn
        kint sij, vnde wij hebben myt eme gestrit
    - foreign[lg=deu-Latn-x-middle-low-german-ak]: myt aller macht, vnde he heft vns
        allen de seghe affgeslagen.'
    - foreign[lg=deu-Latn-x-middle-low-german-ak]: Do sande konningk Darius konninge
        Allexander eynen sak vul manes vnde
    - foreign[lg=deu-Latn-x-middle-low-german-ak]: "enbot eme aldus: 'Dat were nutte,\
        \ dat du wedder kerdest vnde ensettes dij"
    - foreign[lg=deu-Latn-x-middle-low-german-ak]: nicht wedder dynen heren. Bij deme
        mane machstu prouen, dat mynes volkes
    - foreign[lg=deu-Latn-x-middle-low-german-ak]: sere vele ys vnde vntellijk.' Do
        nam Allexander des manes wat vnde to bet
    - foreign[lg=deu-Latn-x-middle-low-german-ak]: "en vnde sprak: 'Des volkes ys\
        \ vele, auer se sind sere krank.' Do nam he eyn"
    - foreign[lg=deu-Latn-x-middle-low-german-ak]: "cleyne pepers vnde sande eme wedder\
        \ vnde sprak: 'Ik sende dij ein cleyne"
    - foreign[lg=deu-Latn-x-middle-low-german-ak]: pepers, de ys starker wan al dyne
        man ys.' Konningk Darius warp den peper
    - foreign[lg=deu-Latn-x-middle-low-german-ak]: in den munt vnde thobeth ene. Do
        leipen eme de trane to den ogen vt. Do
    - pb: 279
    - foreign[lg=deu-Latn-x-middle-low-german-ak]: "sprak he: 'Synes volkes ys cleyne,\
        \ auer se sind sere stark.' Do quam konninge"
    - foreign[lg=deu-Latn-x-middle-low-german-ak]: Allexander eyn bode, dat syn moder
        seik were. Do enbot he konninge Darius
    - foreign[lg=deu-Latn-x-middle-low-german-ak]: "aldus: 'Du neschalt des nicht\
        \ menen, dat ik vlen wille. Ik mot to hus then to"
    - foreign[lg=deu-Latn-x-middle-low-german-ak]: myner moder, de ys seik. Ik wil
        snelliken wedderkomen.' Do he to hus then
    - foreign[lg=deu-Latn-x-middle-low-german-ak]: wolde, do entmotte eme eyn her
        myt groter macht vnde beghan myt eme to
    - foreign[lg=deu-Latn-x-middle-low-german-ak]: striden. Do weren se an beyden
        syden so vrome, dat se nicht vlen wolden,
    - foreign[lg=deu-Latn-x-middle-low-german-ak]: vnde striden dre daghe vnde vorlorn
        vele volkes beyde. To lest vloch de here
    - foreign[lg=deu-Latn-x-middle-low-german-ak]: vnde Allexander behelt dat velt
        vnde leit syne doden erliken to graue bringen
    - foreign[lg=deu-Latn-x-middle-low-german-ak]: vnde toch do to syner moder. Do
        was se wol genesen. Do was he dar korte
    - foreign[lg=deu-Latn-x-middle-low-german-ak]: wile vnde wolde to konninge Dariuse
        wedder vnde wan alle de stede vnde
    - foreign[lg=deu-Latn-x-middle-low-german-ak]: de lant, de in syneme wege weren,
        vnde quam wedder to konningk Darius
    - foreign[lg=deu-Latn-x-middle-low-german-ak]: lant.
    - foreign[lg=deu-Latn-x-middle-low-german-ak]: Do quemen se to eime watere, dar
        nedorste nement ouer ryden. Konningk
    - foreign[lg=deu-Latn-x-middle-low-german-ak]: Allexander ret in myt al synen
        wapenen vnde swam ouer myt syneme perde.
    - foreign[lg=deu-Latn-x-middle-low-german-ak]: Do mosten se alle na. Dar vorvros
        he in deme watere, dat he seik wart wente
    - foreign[lg=deu-Latn-x-middle-low-german-ak]: in den dod. Do quam eyn arste,
        de hette Philippus, vnde scholde ene arcedien.
    - foreign[lg=deu-Latn-x-middle-low-german-ak]: De makede eme eynen drank vnde
        brachtene deme konninge. De arste de
    - foreign[lg=deu-Latn-x-middle-low-german-ak]: hadde eynen vient, de sprak, dat
        eyn furste enbede deme koninge hemeliken,
    - foreign[lg=deu-Latn-x-middle-low-german-ak]: dat he den drank nicht drinken
        scholde, wente dar were vorgiffnisse inne.
    - foreign[lg=deu-Latn-x-middle-low-german-ak]: Dar newolde he eyme nicht gelouen,
        vmme dat he des arsten vient was, vnde
    - foreign[lg=deu-Latn-x-middle-low-german-ak]: drank den drank vnde wart gesunt
        vnde leit yenneme fursten den hals aff
    - foreign[lg=deu-Latn-x-middle-low-german-ak]: houwen. De furste was gheheten
        Parmenus.
    - foreign[lg=deu-Latn-x-middle-low-german-ak]: Dar na quam de konningk to eyneme
        groten watere, dar leit he eyne bruggen
    - foreign[lg=deu-Latn-x-middle-low-german-ak]: ouer maken. Do se alle ouer weren,
        do leit he de bruggen towerpen Do ne
    - foreign[lg=deu-Latn-x-middle-low-german-ak]: mochten se nicht vlen; antwor se
        mosten striden edder steruen. Do quemen
    - foreign[lg=deu-Latn-x-middle-low-german-ak]: konningk Darius fursten myt eme
        groten here vnde entmotten konninge
    - foreign[lg=deu-Latn-x-middle-low-german-ak]: Allexander. Dar quam eyn rydder
        vnde toch an eyn wapen kled, alse konningk
    - foreign[lg=deu-Latn-x-middle-low-german-ak]: Allexanders ryddere hadden, vnde
        quam to konninge Allexander vnde
    - foreign[lg=deu-Latn-x-middle-low-german-ak]: red bij em vnde dat en wiste nement,
        dat he eyn vyent was. Dar toch he syn
    - foreign[lg=deu-Latn-x-middle-low-german-ak]: swert vnde gaff konninge Allexander
        eynen slach also grot, dat dat swert
    - foreign[lg=deu-Latn-x-middle-low-german-ak]: dorch den helm drangk vnde wundede
        eme syn houet. To hant wart yenne
    - foreign[lg=deu-Latn-x-middle-low-german-ak]: 'vangen vnde wart gebracht vor
        konninge Allexander. Do sprak de konningk:'
    - foreign[lg=deu-Latn-x-middle-low-german-ak]: "'O du vrome helt, wurumme heuestu\
        \ dijt gedan ?' 'Here,' sprak he, 'konningk"
    - foreign[lg=deu-Latn-x-middle-low-german-ak]: Darius hadde my syne dochter gelouet,
        ofte ik ome dyn houet brochte.'
    - foreign[lg=deu-Latn-x-middle-low-german-ak]: "Do sprak de konningk to synen\
        \ rydderen: 'Gij heren, dijt ys eyn vrom helt."
    - foreign[lg=deu-Latn-x-middle-low-german-ak]: He dar eyn dingk wagen. Also wolde
        ik, dat gij ock weren.' Dar gaff he deme
    - foreign[lg=deu-Latn-x-middle-low-german-ak]: ryddere gaue vnde leit ene ryden.
        Do gengk de strid to vnde yenne geuen
    - foreign[lg=deu-Latn-x-middle-low-german-ak]: de vlucht. Konningk Allexander
        yagede na vnde quam to eyner stad, de
    - foreign[lg=deu-Latn-x-middle-low-german-ak]: hette Bacera, de wan he. Dar vant
        he konninge Darius moder vnde syne
    - foreign[lg=deu-Latn-x-middle-low-german-ak]: husfruwen vnde syne sustere vnde
        syne twe dochtere, de leyt he bewaren
    - pb: 280
    - foreign[lg=deu-Latn-x-middle-low-german-ak]: myt groten eren. Do quam eyn furste,
        de weldigeste, de bij koninge Darius
    - foreign[lg=deu-Latn-x-middle-low-german-ak]: "was, vnde sprak to konninge Allexander:\
        \ 'Konningk, do my teyn dusent"
    - foreign[lg=deu-Latn-x-middle-low-german-ak]: ryddere; ik wil dij antworden konninge
        Darius, dynen vyent.' Do sprak de
    - foreign[lg=deu-Latn-x-middle-low-german-ak]: "konningk: 'Thu wedder to dyneme\
        \ heren. Wij ne truwen dij nicht na dem"
    - foreign[lg=deu-Latn-x-middle-low-german-ak]: male, dat du dyneme rechten heren
        vntruwe bist.' Dar na beredede sijk
    - foreign[lg=deu-Latn-x-middle-low-german-ak]: konningk Darius, dat he striden
        wolde wedder konninge Allexander. Dat vornam syn
    - foreign[lg=deu-Latn-x-middle-low-german-ak]: "moder vnde enbot eme aldus: 'Sone\
        \ myn, du schalt dat weten: Heddestu al"
    - foreign[lg=deu-Latn-x-middle-low-german-ak]: de werlt to hulpe, du nemachst
        konninge Allexander nicht wedderstan. Laet
    - foreign[lg=deu-Latn-x-middle-low-german-ak]: dar aff vnde nehindere vns nicht,
        wente he heft vns in groten eren. De machstu
    - foreign[lg=deu-Latn-x-middle-low-german-ak]: vns vorwerken vnde machst vns bringen
        in grote droffnisse.' Do beghan
    - foreign[lg=deu-Latn-x-middle-low-german-ak]: konningk Darius to weynen vnde
        bedachte syner moder vengknisse vnde
    - foreign[lg=deu-Latn-x-middle-low-german-ak]: syner kindere vnde syner husfruwen.
    - foreign[lg=deu-Latn-x-middle-low-german-ak]: Konningk Allexander beredede sijk
        vnde toch vaste neger vnde negher vnde
    - foreign[lg=deu-Latn-x-middle-low-german-ak]: wan alle de stede vnde de lant
        vnde all de stride. Do quam he to eynem watere,
    - foreign[lg=deu-Latn-x-middle-low-german-ak]: dat was grot vnde was eyn strangk
        van dem mere. Dar ne mochte neyn brugge
    - foreign[lg=deu-Latn-x-middle-low-german-ak]: ouer werden. Dar dede god eyn teken,
        dat dat water dede sijk mydden vntwey,
    - foreign[lg=deu-Latn-x-middle-low-german-ak]: Dar toch de konningk dore droges
        votes myt all syneme here. Dat dede god
    - foreign[lg=deu-Latn-x-middle-low-german-ak]: darumme, dat he dat lant vordelgen
        scholde dorch erer sunde willen. Do
    - foreign[lg=deu-Latn-x-middle-low-german-ak]: bod konningk Allexander, dat eyn
        yowelijk mynsche synem perde scholde
    - foreign[lg=deu-Latn-x-middle-low-german-ak]: eynen struck to bynden, de en naslepeden.
        Dar van wart eyn grot stoff. Do
    - foreign[lg=deu-Latn-x-middle-low-german-ak]: menden de viende, dat des volkes
        teyn stunt mer were, dan ys was. Do se
    - foreign[lg=deu-Latn-x-middle-low-german-ak]: naleden konninghe Darius, do wolden
        se eme eynen boden senden vnde enbeden
    - foreign[lg=deu-Latn-x-middle-low-german-ak]: eme, dat he queme to stride. Des
        nachtes quam eyn affgod, de hette Ammon,
    - foreign[lg=deu-Latn-x-middle-low-german-ak]: "to konninge Allexander vnde sprak:\
        \ 'Wan du myner hulpe behouest, so wil"
    - foreign[lg=deu-Latn-x-middle-low-german-ak]: ik dij berede sin. Du wult eynen
        boden senden to konninghe Darius. Du schalt;
    - foreign[lg=deu-Latn-x-middle-low-german-ak]: suluen de bode sin, vnde dij en
        schal nicht hinderen, wente god de wil dji
    - foreign[lg=deu-Latn-x-middle-low-german-ak]: helpen.'
    - foreign[lg=deu-Latn-x-middle-low-german-ak]: Allexander wart vntwaken vnde segede
        dat synen rydderen. Dar kos
    - foreign[lg=deu-Latn-x-middle-low-german-ak]: he vt twe truwe frunt vnde dre
        rassche perde vnde reth hen vnde quam to
    - foreign[lg=deu-Latn-x-middle-low-german-ak]: eme groten watere, dat vros des
        nachtes to, vnde des dages was dat open.
    - foreign[lg=deu-Latn-x-middle-low-german-ak]: Dar quam he des nachtes vnde red
        dar ouer allene vnde leit syne kumpen vppe
    - foreign[lg=deu-Latn-x-middle-low-german-ak]: "desse siden vnde quam to konninge\
        \ Darius vnde sprak: 'Konningk Allexander"
    - foreign[lg=deu-Latn-x-middle-low-german-ak]: vntbut dij also, dat he rede ys
        vnde wachtet dyner. Kum, wan du wult. Bistu
    - foreign[lg=deu-Latn-x-middle-low-german-ak]: "nu vorsaget, dat du nicht darst\
        \ striden ? 'Do sprak de konningk: 'Wu heuestu so"
    - foreign[lg=deu-Latn-x-middle-low-german-ak]: stolte wort? Des were genoch, dat
        du suluen Allexander werest. Dyne drouwe
    - foreign[lg=deu-Latn-x-middle-low-german-ak]: wort vorueret my also nicht. Du
        nesprekest nicht also eyn bode, du sprekst
    - foreign[lg=deu-Latn-x-middle-low-german-ak]: also eyn konningk.' Do nam he en
        bij der hant vnde ledde en in synen palas
    - foreign[lg=deu-Latn-x-middle-low-german-ak]: vnde sattene to syner taflen tegen
        sijk ouer. Do men eme drinken brachte,
    - foreign[lg=deu-Latn-x-middle-low-german-ak]: do drank Allexander den wyn vt
        vnde nam de guldenen schalen vnde stack
    - foreign[lg=deu-Latn-x-middle-low-german-ak]: se in synen bosmen. Dar na brachte
        men eme andae; do dede he auer also.
    - pb: 281
    - foreign[lg=deu-Latn-x-middle-low-german-ak]: 'Do brachtemen de derden, do dede
        he auer also. Do sprak de konningk:'
    - foreign[lg=deu-Latn-x-middle-low-german-ak]: "'Bistu darumme here komen, dat\
        \ du vns wult stelen vnse schalen ?' Do sprak"
    - foreign[lg=deu-Latn-x-middle-low-german-ak]: "Allexander: 'Vnse koningk plecht\
        \ des, wan he heft eynen erliken gast, alle"
    - foreign[lg=deu-Latn-x-middle-low-german-ak]: de guldenen vate, de men eme vore
        bringet, de sind sin. Bistu also erlijk eyn
    - foreign[lg=deu-Latn-x-middle-low-german-ak]: konningk also he, so schaltu ock
        de wonheit holden.' Do swech de konningk
    - foreign[lg=deu-Latn-x-middle-low-german-ak]: al stille vnde ne wiste nicht,
        wat he eme dar to antworden wolde. Do was
    - foreign[lg=deu-Latn-x-middle-low-german-ak]: dar eyn furste, de hadde willerers
        bode gewesen to konninge Allexanders
    - foreign[lg=deu-Latn-x-middle-low-german-ak]: "houe. De sach en an vnde runede\
        \ deme konninge to vnde sprak: 'Werliken,"
    - foreign[lg=deu-Latn-x-middle-low-german-ak]: here, dijt ys konningk Allexander
        suluen.' Dat prouede konningk Allexander
    - foreign[lg=deu-Latn-x-middle-low-german-ak]: wol vnde sprank van der taflen
        vnde leip vt der dore vnde vant dar eynen
    - foreign[lg=deu-Latn-x-middle-low-german-ak]: knapen stan, de helt eyn pert.
        Den stack he dore myt syneme swerde vnde
    - foreign[lg=deu-Latn-x-middle-low-german-ak]: rande hen myt dem perde; vnde dat
        was des auendes. In der nacht red he
    - foreign[lg=deu-Latn-x-middle-low-german-ak]: vnrechte vnde quam, dar dat water
        nicht bevroren was; dar scholde he ouer
    - foreign[lg=deu-Latn-x-middle-low-german-ak]: swemmen. Dar vordrank dat pert,
        vnde he quam kume to lande vnde leip
    - foreign[lg=deu-Latn-x-middle-low-german-ak]: also lange, wente he syne knapen
        vant, vnde quam wedder to syme here
    - foreign[lg=deu-Latn-x-middle-low-german-ak]: vnde segede, wu yd eme tohanden
        ghan was.
    - foreign[lg=deu-Latn-x-middle-low-german-ak]: Dar na quam koningk Darius myt
        eme groten here vnde begunde to striden.
    - foreign[lg=deu-Latn-x-middle-low-german-ak]: Dat velt was grot, vnde de strid
        was breit, vnde de pile vlogen bouen deme
    - foreign[lg=deu-Latn-x-middle-low-german-ak]: here also wolken. Dar worden geslagen
        van konninge Darius here van votgengeren
    - foreign[lg=deu-Latn-x-middle-low-german-ak]: achte vnde twintich dusent vnde
        rydender lude twintich dusent
    - foreign[lg=deu-Latn-x-middle-low-german-ak]: vnde worden gevangen negen dusent.
        Van konningk Allexanders here en
    - foreign[lg=deu-Latn-x-middle-low-german-ak]: vellen nicht mer van votgengeren
        wan dryttich vnde hundert. Do nam koningk
    - foreign[lg=deu-Latn-x-middle-low-german-ak]: Darius de vlucht vnde quam to hus
        vnde screff deme konninghe eynen breff
    - foreign[lg=deu-Latn-x-middle-low-german-ak]: wedder, de sprak also, dat konningk
        Darius lete groten synen heren konninge
    - foreign[lg=deu-Latn-x-middle-low-german-ak]: "Allexander vnde enbot eme alsus:\
        \ 'Konningk, denke dar an, dat dij god vorlenet"
    - foreign[lg=deu-Latn-x-middle-low-german-ak]: heft den seghe, vnde do barmherticheit
        an my, wente ik gnade
    - foreign[lg=deu-Latn-x-middle-low-german-ak]: soke an dij, vnde sende my myne
        moder vnde myne husfruwen vnde myne
    - foreign[lg=deu-Latn-x-middle-low-german-ak]: sustere vnde myne dochtere. Ik
        wil dij geuen golt vnde suluer wu vele du wult.'
    - foreign[lg=deu-Latn-x-middle-low-german-ak]: Des newolde konningk Allexander
        nicht don.
    - foreign[lg=deu-Latn-x-middle-low-german-ak]: Dar nach geschach, dat twey fursten,
        Bissus vnde Arboranus, gengen to rade
    - foreign[lg=deu-Latn-x-middle-low-german-ak]: vnde wolden eren heren morden,
        konninge Darius, vnde quemen, dar he was,
    - foreign[lg=deu-Latn-x-middle-low-german-ak]: "vnde wundeden ene wente in den\
        \ dot. Do sprak he: 'O gij erliken heren,"
    - foreign[lg=deu-Latn-x-middle-low-german-ak]: wurumme do gij dijt ? Wat hebbe
        ik yuw gedan, dat gij my morden? Allexander
    - foreign[lg=deu-Latn-x-middle-low-german-ak]: wert yuw handelen alse mordere,
        de eren rechten heren morden.' Vnder des
    - foreign[lg=deu-Latn-x-middle-low-german-ak]: quam Allexander vnde wan des konninges
        palas vnde vant den konningk
    - foreign[lg=deu-Latn-x-middle-low-german-ak]: sere ghewunt vnde vel eme vmme
        den hals vnde beghan bitterliken to weynen
    - foreign[lg=deu-Latn-x-middle-low-german-ak]: "vnde sprak: 'O herte leue here,\
        \ sta vp vnde bliff eyn here dynes landes.'"
    - foreign[lg=deu-Latn-x-middle-low-german-ak]: "Dar toch he synen mantel vt vnde\
        \ hengen eme vmme vnde sprak: 'Ik swere"
    - foreign[lg=deu-Latn-x-middle-low-german-ak]: dij bij dem ouersten gode, dat
        ik wil dij al dyn gud weddergeuen vnde wil
    - foreign[lg=deu-Latn-x-middle-low-german-ak]: dij wreken ouer de yenne, de dij
        gewunt hebben.' Dijt sprak he allet myt
    - foreign[lg=deu-Latn-x-middle-low-german-ak]: bitteren tranen. Do borde konningk
        Darius syne hant vp vnde vengk konninge
    - foreign[lg=deu-Latn-x-middle-low-german-ak]: Allexandere vmme den hals vnde
        kustene vor den munt vnde vp syne hant
    - pb: 282
    - foreign[lg=deu-Latn-x-middle-low-german-ak]: "vnde sprak: 'O leue here Allexander,\
        \ dat ys dij wol gheghan. Du neschalt"
    - foreign[lg=deu-Latn-x-middle-low-german-ak]: dijk nicht alto sere vorhefen.
        Denke yo dynes lesten endes vnde dynes dodes.
    - foreign[lg=deu-Latn-x-middle-low-german-ak]: Su vnde merke, wat ik tauende was
        vnde wat ik nu byn! Gisterne was ik eyn
    - foreign[lg=deu-Latn-x-middle-low-german-ak]: here ouer vele volkes; nu nebyn
        ik mynes sulues nicht weldich. Nu schal ik
    - foreign[lg=deu-Latn-x-middle-low-german-ak]: werden eyn erde. Ik beuele dy myne
        moder vnde myne husfruwen vnde geue
    - foreign[lg=deu-Latn-x-middle-low-german-ak]: dy myne dochter to eyner husfruwen.'
        Myt den worden so gaff he den geist
    - foreign[lg=deu-Latn-x-middle-low-german-ak]: vp. Do brachten Allexander myt
        groten eren to graue vnde droch suluen de
    - foreign[lg=deu-Latn-x-middle-low-german-ak]: baren. Al, de dar weren, de weneden,
        do se dat segen, dat de koningk so
    - foreign[lg=deu-Latn-x-middle-low-german-ak]: barmherteliken dede bij deme konninghe,
        de syn vient was. Dar na leit koningk
    - foreign[lg=deu-Latn-x-middle-low-german-ak]: Allexander yennen twen de houede
        affslan, de den konningk hadden gemordet.
    - foreign[lg=deu-Latn-x-middle-low-german-ak]: Do makede he eyne grote blitschap
        vnde nam des konninges dochter to wiue.
    - foreign[lg=deu-Latn-x-middle-low-german-ak]: Ere name was gheheten Rosa.
    - foreign[lg=deu-Latn-x-middle-low-german-ak]: Dar na sammede Allexander eyn grot
        her vnde toch hen to Yndia ouer vele
    - foreign[lg=deu-Latn-x-middle-low-german-ak]: wostenye vnde berge vnde water
        vnde quam myt groteme arbeide to lande.
    - foreign[lg=deu-Latn-x-middle-low-german-ak]: Dat vornam koningk Porus van Yndia
        vnde sande eme synen breff tegen, de
    - foreign[lg=deu-Latn-x-middle-low-german-ak]: "sprak also: 'Konningk Porus van\
        \ Yndya de enbudet deme struckrouere Allexander"
    - foreign[lg=deu-Latn-x-middle-low-german-ak]: 'aldus: Du heuest vorwunnen eyn
        volk, dat krank was. Nu wultu'
    - foreign[lg=deu-Latn-x-middle-low-german-ak]: vns ock vorwynnen. Du schalt dat
        wetten, dat ik eyn segeuechtere byn, vnde
    - foreign[lg=deu-Latn-x-middle-low-german-ak]: nicht allene sin my de lude horsam,
        my sind ock de gode horsam. Darumme
    - foreign[lg=deu-Latn-x-middle-low-german-ak]: so rade ik dy, dat du wedder kerest,
        eer du schentliken werdest vorwunnen.'
    - foreign[lg=deu-Latn-x-middle-low-german-ak]: Allexander screff eme wedder, dat
        he syner drouwe nicht enachtede, he were
    - foreign[lg=deu-Latn-x-middle-low-german-ak]: bereyde to stryde.
    - foreign[lg=deu-Latn-x-middle-low-german-ak]: Do quam Porus myt eme groten here
        vnde brachte vele elpendere.
    - foreign[lg=deu-Latn-x-middle-low-german-ak]: Eyn yowelijk droch eynen berch
        vrede vp syneme rugge van holte vnde van
    - foreign[lg=deu-Latn-x-middle-low-german-ak]: yserne, dar weren vppe wol drittich
        man myt vulleme wapene vnde myt
    - foreign[lg=deu-Latn-x-middle-low-german-ak]: schote vnde myt speren. Den deren
        gift men roden wyn to drinkene, wan se
    - foreign[lg=deu-Latn-x-middle-low-german-ak]: schullen to stride ghan, so worden
        se kone. De deyre hebben sere lange snauele,
    - foreign[lg=deu-Latn-x-middle-low-german-ak]: dar mede werden se sijk. Do leit
        Allexander geten belde van erne also wapende
    - foreign[lg=deu-Latn-x-middle-low-german-ak]: lude, de weren bynnen hol. De hette
        he bynnen vul heter kolen don, dat se
    - foreign[lg=deu-Latn-x-middle-low-german-ak]: heth worden. Do yenne elpendere
        quemen to yennen belden, do menden se,
    - foreign[lg=deu-Latn-x-middle-low-german-ak]: dat se viende weren, vnde wolden
        se stoten myt den sneuelen vnde vorbranden
    - foreign[lg=deu-Latn-x-middle-low-german-ak]: sijk vnde treden to rugge vnde
        en wolden nicht mer in den strid. Allexander
    - foreign[lg=deu-Latn-x-middle-low-german-ak]: sat vp syn vreslike perd Bucefal
        vnde rande in de viende vnde leit so ouele,
    - foreign[lg=deu-Latn-x-middle-low-german-ak]: dat pert beet, vnde he sloch, vnde
        syne ryddere volgeden eme menliken.
    - foreign[lg=deu-Latn-x-middle-low-german-ak]: Do quam konningk Porus eme also
        na, dat he dat pert dorestack, dat yd starff.
    - foreign[lg=deu-Latn-x-middle-low-german-ak]: Do wart dar eyn dach genomen twintich
        daghe, dat se ere doden begrouen
    - foreign[lg=deu-Latn-x-middle-low-german-ak]: vnde de wundeden bunden. Do sprak
        konningk Allexander to konninge
    - foreign[lg=deu-Latn-x-middle-low-german-ak]: "Porus: 'Wat helpet, dat wij an\
        \ beyden syden vele lude vorlesen? Laet vns"
    - foreign[lg=deu-Latn-x-middle-low-german-ak]: twe allene striden. We den sege
        kriget, de werde eyn here.' Des wart de
    - foreign[lg=deu-Latn-x-middle-low-german-ak]: konningk ghevrauwet, wente he was
        eyn grot man, wol viff elne ho. Do se
    - pb: 283
    - foreign[lg=deu-Latn-x-middle-low-german-ak]: to samne quemen, do krech Allexander
        de ouersten hant vnde sloch yennen
    - foreign[lg=deu-Latn-x-middle-low-german-ak]: dod. Do reden de here twe to samne
        vnde houwen sijk sere. Do sprak konningk
    - foreign[lg=deu-Latn-x-middle-low-german-ak]: "Allexander to den vienden: 'Vortiget\
        \ yuwes strides vnde ghaetmalk"
    - foreign[lg=deu-Latn-x-middle-low-german-ak]: in syn hus vnde weset vry al yuwes
        ghudes.' Also vortegen se des strides.
    - foreign[lg=deu-Latn-x-middle-low-german-ak]: Dar na quam konningk Allexander
        to eyme lande, dar woneden inne einvoldige
    - foreign[lg=deu-Latn-x-middle-low-german-ak]: lude. De weren naket vnde enhadden
        neyne hus vnde woneden in snoden
    - foreign[lg=deu-Latn-x-middle-low-german-ak]: boden, vnde in der erden hadden
        se kulen, dar legen se ynne. Do sanden se
    - foreign[lg=deu-Latn-x-middle-low-german-ak]: "konninge Allexander boden vntegen\
        \ vnde spreken also: 'Wij enhebben neyn"
    - foreign[lg=deu-Latn-x-middle-low-german-ak]: gud; wij newillen nicht striden.
        Do vns, wat du wult.' Do enbot he en wedder,
    - foreign[lg=deu-Latn-x-middle-low-german-ak]: "he ne wolde en nicht don. Do quam\
        \ he in dat lant vnde sprak to en: 'Biddet"
    - foreign[lg=deu-Latn-x-middle-low-german-ak]: "eyne bede, ik wil yuw twyden.'\
        \ Do spreken se: 'So biddewij dij, dat du vns"
    - foreign[lg=deu-Latn-x-middle-low-german-ak]: "geuest, dat wij ewichliken leuen\
        \ vnde nicht ensteruen.' Do sprak de konningk:"
    - foreign[lg=deu-Latn-x-middle-low-german-ak]: "'Ik nemach juw des nicht geuen,\
        \ wente ik mot suluen steruen.' Do spreken se:"
    - foreign[lg=deu-Latn-x-middle-low-german-ak]: "'Na dem male, dat du dat wol weyst,\
        \ dat du steruen schalt, wurumme sechstu"
    - foreign[lg=deu-Latn-x-middle-low-german-ak]: "dan van groter herschop vnde tust\
        \ so vele landes vmme ?' Do sprak he: 'Dat"
    - foreign[lg=deu-Latn-x-middle-low-german-ak]: ys godes wille.' Dar na wanderde
        he ouer vele wostenye vnde berge vnde quam
    - foreign[lg=deu-Latn-x-middle-low-german-ak]: to eyner stad, de was vmme bevloten.
        Dar gengen to wol seuen vnde drittich
    - foreign[lg=deu-Latn-x-middle-low-german-ak]: knapen van des konninges luden
        vnde wolden waden ouer dat water. Dar
    - foreign[lg=deu-Latn-x-middle-low-german-ak]: quemen wunderlike deer vte deme
        watere vnde vreten al de knapen. Do togen
    - foreign[lg=deu-Latn-x-middle-low-german-ak]: se vorbat vnde quemen to eyner
        see, de was sote also eyn honnich, dar wolden
    - foreign[lg=deu-Latn-x-middle-low-german-ak]: se sijk rauwen. Des nachtes quemen
        lauwen vnde beren vnde eynhorne
    - foreign[lg=deu-Latn-x-middle-low-german-ak]: vnde grote deer vnde van wormen
        mannigherhande vnde wolden drinken
    - foreign[lg=deu-Latn-x-middle-low-german-ak]: vte deme soten watere. Myt denmosten
        se striden. Dar na quemen wilde
    - foreign[lg=deu-Latn-x-middle-low-german-ak]: lude, myt den mosten se striden.
        Darna quam eyn deer, dat was so grot vnde
    - foreign[lg=deu-Latn-x-middle-low-german-ak]: so vreslijk, dat yd wol sees vndetwintich
        man dodede van des konninges
    - foreign[lg=deu-Latn-x-middle-low-german-ak]: volke. To lest slogen se dat deer.
        Dar vlogen vledermuse also grot alse duuen
    - foreign[lg=deu-Latn-x-middle-low-german-ak]: vnde beten den luden de nesenvnde
        de oren van deme houede. Darna quemen
    - foreign[lg=deu-Latn-x-middle-low-german-ak]: se in eyn lant, dar werengrote
        lude ynne also resen. Dar weren vele appelbome,
    - foreign[lg=deu-Latn-x-middle-low-german-ak]: dar van leueden delude. De lude
        strideden myt en vnde slogen en vele lude
    - foreign[lg=deu-Latn-x-middle-low-german-ak]: aff vnde swegen alstille, wente
        se ne kunden nicht ropen. Do desse begunden
    - foreign[lg=deu-Latn-x-middle-low-german-ak]: to ropen, dobegunden yenne to vleen.
        Dar yageden se na vnde slogen en aff
    - foreign[lg=deu-Latn-x-middle-low-german-ak]: ses hundertman vnde veyr vnde sestich
        man.
    - foreign[lg=deu-Latn-x-middle-low-german-ak]: Darna quemen se vp eyn velt, dar
        weren bome, de gengen to prime tijd vt
    - foreign[lg=deu-Latn-x-middle-low-german-ak]: der erden vnde wossen ho vnde brochten
        vrucht wente to sexte tijd, so gengen
    - foreign[lg=deu-Latn-x-middle-low-german-ak]: se dan wedder vnder de erden. Do
        se to den bomen wolden ghan, do quemen
    - foreign[lg=deu-Latn-x-middle-low-german-ak]: dar vele geyste myt geyslen vnde
        slogen se dar van. Do horden se bouen in der
    - foreign[lg=deu-Latn-x-middle-low-german-ak]: lucht eyne stemme, de sprak also,
        we van dem bome icht neme, de moste
    - foreign[lg=deu-Latn-x-middle-low-german-ak]: to hant steruen. Darna quemen se
        to eynem bome, de en hadde neyne vrucht
    - foreign[lg=deu-Latn-x-middle-low-german-ak]: vnde neyn loff. Dar sath eyn vogel
        vppe, de heit fenix, de enheft neynen gaden.
    - foreign[lg=deu-Latn-x-middle-low-german-ak]: Wan he olt wert, so vorbrent he
        sijk suluen in eynem vure. Van der asschen
    - foreign[lg=deu-Latn-x-middle-low-german-ak]: wert eyn nige fenix, de leuet echter
        also langhe, wente he olt wert; so vorbrent
    - foreign[lg=deu-Latn-x-middle-low-german-ak]: he sijk auer. Also don alle, de
        dar na komen. Dar na quemen se to eyme hogen
    - pb: 284
    - foreign[lg=deu-Latn-x-middle-low-german-ak]: berge, dar genk eyn hoch vnde eyn
        grad van saphiren, de hadde twe dusent
    - foreign[lg=deu-Latn-x-middle-low-german-ak]: treppen vnde twehundert vp wort.
        Dar gengen se vp vnde funden dar eyn
    - foreign[lg=deu-Latn-x-middle-low-german-ak]: schone palas vnde eynen tempel
        van clareme golde. Dar stunt eyn gulden
    - foreign[lg=deu-Latn-x-middle-low-german-ak]: bedde, dar vppe lach eyn grot man,
        de hadde wit ghewede ane. Deme negen
    - foreign[lg=deu-Latn-x-middle-low-german-ak]: se vnde gengen wedder nedder.
    - foreign[lg=deu-Latn-x-middle-low-german-ak]: Dar na wanderden se vefteyn dage
        vnde quemen to eme lande, dar was eyn
    - foreign[lg=deu-Latn-x-middle-low-german-ak]: wedewe konningynne, de hette Candacis,
        de hadde dre sone. De konningynne
    - foreign[lg=deu-Latn-x-middle-low-german-ak]: vornam, dat Allexander quam, vnde
        sande eme grote ghaue vntegen vnde
    - foreign[lg=deu-Latn-x-middle-low-german-ak]: sande myt dem boden eynen hogen
        meler, de scholde konningk Allexanders
    - foreign[lg=deu-Latn-x-middle-low-german-ak]: houet namalen vnde bringen er dat
        wedder. Also ede he. Do gengk der
    - foreign[lg=deu-Latn-x-middle-low-german-ak]: konningynnen sone eyn myt ychteswelken
        rydderen vnde quam, dar des
    - foreign[lg=deu-Latn-x-middle-low-german-ak]: konninges her lach, vnde quam in
        eynes heren palas, de hette Tholomeus,
    - foreign[lg=deu-Latn-x-middle-low-german-ak]: vnde mende dat, dat yd de konningk
        were, vnde clagede sine nod vnde sprak
    - foreign[lg=deu-Latn-x-middle-low-german-ak]: "'Here, ik scholde to eyner tyd\
        \ rijden myt myner husfruwen eynen wech."
    - foreign[lg=deu-Latn-x-middle-low-german-ak]: Dar quam eyn konningk vnde nam
        my myne husfruwen vnde sloch my vele
    - foreign[lg=deu-Latn-x-middle-low-german-ak]: "ryddere aff.' Do sprak Tholomeus:\
        \ 'Wachte myner, wente ik wedderkome.'"
    - foreign[lg=deu-Latn-x-middle-low-german-ak]: Do gengk he vnde segede dat konninge
        Allexander. Dar nam Allexander
    - foreign[lg=deu-Latn-x-middle-low-german-ak]: syne kronen vnde satte Tholomeus
        vp syn houet vnde volgede eme na
    - foreign[lg=deu-Latn-x-middle-low-german-ak]: "vnde hadde ene vor eynen koningk\
        \ vnde sprak: 'Gha sitten vp mynen konninges"
    - foreign[lg=deu-Latn-x-middle-low-german-ak]: stol vnde segge, ik hete Antythonus,
        vnde nym rad myt my.' He dede also
    - foreign[lg=deu-Latn-x-middle-low-german-ak]: vnde sprak to konninge Allexandere,
        alse eyn ander were, 'Antythonus, wat
    - foreign[lg=deu-Latn-x-middle-low-german-ak]: "raed giffstu vns, dat desseme\
        \ heren sin husfruwe wedder werde ?' Do sprak he:"
    - foreign[lg=deu-Latn-x-middle-low-german-ak]: "'Ik wil de stad wynnen vnde wil\
        \ eme sine husfruwen wedder antworden.'"
    - foreign[lg=deu-Latn-x-middle-low-german-ak]: Do wart yenneme sere leue. Dar
        quam he des nachtes vnde belegede de stad
    - foreign[lg=deu-Latn-x-middle-low-german-ak]: "myt eme groten here vnde sprak\
        \ to den borgeren: 'Geuet desseme heren syne"
    - foreign[lg=deu-Latn-x-middle-low-german-ak]: husfruwen wedder; gij moten anders
        alle steruen.' Dar breken se des konninges
    - foreign[lg=deu-Latn-x-middle-low-german-ak]: palas vp vnde nemen de fruwen vnde
        geuen se eme wedder. Do dankede
    - foreign[lg=deu-Latn-x-middle-low-german-ak]: he eme sere vnde bat en, dat he
        myt en ryden wolde to syner moder hus.
    - foreign[lg=deu-Latn-x-middle-low-german-ak]: "'Ja,' sprak he, 'ik wil erst orloff\
        \ bidden van konninge Allexandere.' Do quam"
    - foreign[lg=deu-Latn-x-middle-low-german-ak]: he to yenneme vnde bat orloff vnde
        toch myt eme to syner moder hus, to der
    - foreign[lg=deu-Latn-x-middle-low-german-ak]: konningynnen. Do quam se eme vntegen
        gane vnde ledde ene in er palas,
    - foreign[lg=deu-Latn-x-middle-low-german-ak]: de was gebuwet van golde vnde van
        elpenbene vnde van duren steynen.
    - foreign[lg=deu-Latn-x-middle-low-german-ak]: Dar sach he vele wunders. Darna
        ledde se ene in eyne kemenaden, dar se inne
    - foreign[lg=deu-Latn-x-middle-low-german-ak]: plach to slapen, de luchtede also
        eyn sunne. Darna sach he ene slapkamere, de
    - foreign[lg=deu-Latn-x-middle-low-german-ak]: was gebuwet van groteme holte vnde
        vp groten raden. Dar gengen vore wol
    - foreign[lg=deu-Latn-x-middle-low-german-ak]: twintich elpendere vnde togen de
        slap kameren, wur de konningk wolde.
    - foreign[lg=deu-Latn-x-middle-low-german-ak]: "Do sprak koningk Allexander: 'Dijt\
        \ weren wunderlike dingk, weren se in"
    - foreign[lg=deu-Latn-x-middle-low-german-ak]: "vnseme lande.' Do sprak se: 'Konningk\
        \ Allexander, du sprikst al war.' Do he"
    - foreign[lg=deu-Latn-x-middle-low-german-ak]: dat horde, dat se ene nomede bij
        syneme namen, do beghan he to beuen van
    - foreign[lg=deu-Latn-x-middle-low-german-ak]: "angeste vnde wart blek alse eyn\
        \ assche. Do sprak de konningynne: 'Wurumme"
    - pb: 285
    - foreign[lg=deu-Latn-x-middle-low-german-ak]: ys dij dat antlat so blek vnde
        vorwandelt ?' 'Fruwe,' sprak he, 'ik hete Antyochus
    - foreign[lg=deu-Latn-x-middle-low-german-ak]: "vnde nicht Allexander.' Do sprak\
        \ se: 'Ik wil dij bewisen, dat du Allexander"
    - foreign[lg=deu-Latn-x-middle-low-german-ak]: bist.' Do ledde se ene in ere slapkameren
        vnde wisede eme syn bilde vnde
    - foreign[lg=deu-Latn-x-middle-low-german-ak]: "sprak: 'Bekennestu dijt bilde\
        \ icht ?' Do wart syn antlat mannigerhande vnde"
    - foreign[lg=deu-Latn-x-middle-low-german-ak]: "beuede van vrochten. Do sprak\
        \ se: 'Wu beuestu so? Du heuest vorwunnen"
    - foreign[lg=deu-Latn-x-middle-low-german-ak]: vele fursten vnde heren vnde vele
        lant, vele stryde, vele stede. Nu bistu komen
    - foreign[lg=deu-Latn-x-middle-low-german-ak]: in eynes wyues hant, de mach myt
        dyneme lyue don, wat se wil. Darvmme
    - foreign[lg=deu-Latn-x-middle-low-german-ak]: en schal sijk neymant altosere
        vorheuen an houerdicheit, wente eyn mynsche
    - foreign[lg=deu-Latn-x-middle-low-german-ak]: kan nicht wetten, wat eme beyegenen
        mach. Eyn mynsche en ys nummer
    - foreign[lg=deu-Latn-x-middle-low-german-ak]: also stark, hene schole yo des
        mot hebben, dat men eynen anderen vinden mach
    - foreign[lg=deu-Latn-x-middle-low-german-ak]: also stark, alse he ys.' Do beghan
        Allexander sijk to tornen vnde beth syne
    - foreign[lg=deu-Latn-x-middle-low-german-ak]: "tene van torne. Do sprak se: 'Wurumme\
        \ tornestu dijk ?' Wat hilpet din torn,"
    - foreign[lg=deu-Latn-x-middle-low-german-ak]: "wur ys nu alle dyn macht vnde\
        \ dyn welde ?' Do sprak he: 'Ik torne my darumme,"
    - foreign[lg=deu-Latn-x-middle-low-german-ak]: "dat ik neyn swert enhebbe.' Do\
        \ sprak se: 'Ofte du eyn swert heddest, wat"
    - foreign[lg=deu-Latn-x-middle-low-german-ak]: "woldestu don?'Do sprak he: 'Ik\
        \ wolde dij erst morden vnde darna my"
    - foreign[lg=deu-Latn-x-middle-low-german-ak]: suluen darumme, dat ik so dorliken
        hebbe ghedan vnde byn motwillinges here
    - foreign[lg=deu-Latn-x-middle-low-german-ak]: "komen in dyne wolt.' Do sprak\
        \ se: 'Nehebbe neyne vare. Du schalt des geneten,"
    - foreign[lg=deu-Latn-x-middle-low-german-ak]: dat du myneme sone hulpen heuest,
        dat he syne husfruwen wedder heft.
    - foreign[lg=deu-Latn-x-middle-low-german-ak]: Du slogest eynen konningk, de hette
        Porus. Myn jungeste sone heft syne
    - foreign[lg=deu-Latn-x-middle-low-german-ak]: dochter; wiste he dat, dat du Allexander
        bist, he sloge dij dot.' Do gengk se
    - foreign[lg=deu-Latn-x-middle-low-german-ak]: "myt eme dar vt vnde sprak to eren\
        \ sonen: 'Dessen boden mote wij gunste don"
    - foreign[lg=deu-Latn-x-middle-low-german-ak]: "vnde senden ene erliken to hus.'Do\
        \ sprak de jungeste sone: 'Syn here, konningk"
    - foreign[lg=deu-Latn-x-middle-low-german-ak]: Allexander, sloch mynes wyues vader;
        dat schal desse bode gelden. Ik wil
    - foreign[lg=deu-Latn-x-middle-low-german-ak]: "ene wedderslan syneme heren to\
        \ wrake.' Do sprak de ander broder: 'Wat"
    - foreign[lg=deu-Latn-x-middle-low-german-ak]: ere hadde wij des, dat wij ene
        slogen ? He heft wol bij my gedan vnde heft my
    - foreign[lg=deu-Latn-x-middle-low-german-ak]: ghehulpen, dat ik myne husfruwen
        wedder krech, vnde ik hebbe ene her
    - foreign[lg=deu-Latn-x-middle-low-german-ak]: "gebrocht, ik wil ene ok gesunt\
        \ wedder hen bringen.' Do sprak de ander broder:"
    - foreign[lg=deu-Latn-x-middle-low-german-ak]: "'Er dat schut, dar wil wij beyde\
        \ vmme steruen.' Do de konningkynne dat"
    - foreign[lg=deu-Latn-x-middle-low-german-ak]: horde, dat de brodere sijk slan
        wolden, do wart se sere bedrouet vnde gengk
    - foreign[lg=deu-Latn-x-middle-low-german-ak]: "to Allexandere vnde sprak eme\
        \ hemeliken to: 'O Allexander, bewise nu dyne"
    - foreign[lg=deu-Latn-x-middle-low-german-ak]: "wysheit, dat hir neyn mord gesche\
        \ van mynen sonen.' Do sprak he: 'Lat"
    - foreign[lg=deu-Latn-x-middle-low-german-ak]: my myt en spreken.' Se leit ene
        ghan tho yennen broderen. Do sprak he to
    - foreign[lg=deu-Latn-x-middle-low-german-ak]: "yenneme jungesten: 'Isset also,\
        \ dat du my dodest, nochtan heuet Allexander"
    - foreign[lg=deu-Latn-x-middle-low-german-ak]: vele ryddere, de vromer sin dan
        ik byn. Wil ghij konninge Allexander hebben
    - foreign[lg=deu-Latn-x-middle-low-german-ak]: ik loue yuw dat, ik wil yuw ene
        here bringen in dijt palas.' Do leiten se eren
    - foreign[lg=deu-Latn-x-middle-low-german-ak]: torn vnde loueden eme grot gud,
        oft he dat dede. Do gaff eme de konningynne
    - foreign[lg=deu-Latn-x-middle-low-german-ak]: eyne krone van golde vnde eyne
        andere kronen van eyme duren stene vnde
    - foreign[lg=deu-Latn-x-middle-low-german-ak]: eyne guldene bronie vnde eyn dure
        cleit vnde wisede eme eynen berch, dar
    - foreign[lg=deu-Latn-x-middle-low-german-ak]: ere gode inne woneden. Do he vor
        den berch quam, do offerde he den goden
    - pb: 286
    - foreign[lg=deu-Latn-x-middle-low-german-ak]: vnde gengk dar in. Dar vant he
        sternen, de schenen clar. Dar seten lude to
    - foreign[lg=deu-Latn-x-middle-low-german-ak]: "eyner taflen, de hadden ogen also\
        \ luchte vathe. Do sprak de eyne: 'Wes"
    - foreign[lg=deu-Latn-x-middle-low-german-ak]: "wilkome, Allexander.' Do sprak\
        \ he: 'We bistu ?' Do sprak he: 'Ik byn eyn"
    - foreign[lg=deu-Latn-x-middle-low-german-ak]: konningk desser werlde. Gha vorbat,
        dar schaltu mer seen.' Dar sach he eyne
    - foreign[lg=deu-Latn-x-middle-low-german-ak]: godynnen sitten vppe eyneme schonen
        stole, vnde he vragede, we se were.
    - foreign[lg=deu-Latn-x-middle-low-german-ak]: "Se sprak: 'Yk byn eyn moder aller\
        \ gode.' Do sprak he: 'Berichte my, wu lange"
    - foreign[lg=deu-Latn-x-middle-low-german-ak]: "schal ik leuen?' Do sprak se:\
        \ 'De sake, de du vragest, de nemot neyn erdesch"
    - foreign[lg=deu-Latn-x-middle-low-german-ak]: mynsche wetten, wente neyn mynsche
        schal wetten synen dot.'
    - foreign[lg=deu-Latn-x-middle-low-german-ak]: Do genk he wedder vt vnde quam
        to synen luden vnde toch do vorbat vnde
    - foreign[lg=deu-Latn-x-middle-low-german-ak]: quam vor eyn lant, dat was beuloten.
        In deme lande ne weren neyne man,
    - foreign[lg=deu-Latn-x-middle-low-german-ak]: sunder allene fruwen, de konden
        alle wol striden vnde vechten. Ere man weren
    - foreign[lg=deu-Latn-x-middle-low-german-ak]: vp eyme andaen lande. Eyns in deme
        jare quemen se to samne. Wan eyn
    - foreign[lg=deu-Latn-x-middle-low-german-ak]: maget geboren wart, de bleff in
        der fruwen lande, was yd auer eyn knecht,
    - foreign[lg=deu-Latn-x-middle-low-german-ak]: so sandeman yd in der manne lant.
        De fruwen vorliken sijk myt Allexandere
    - foreign[lg=deu-Latn-x-middle-low-german-ak]: vnde sanden eme dure ghaue vnde
        gheuen eme twehundert junck-
    - foreign[lg=deu-Latn-x-middle-low-german-ak]: fruwen myt guldenen bronien, vnde
        he toch vorbat in eyn ander lant.
    - foreign[lg=deu-Latn-x-middle-low-german-ak]: Darna quam he in eyne stad, dar
        was eyn fruwe, de hadde eyn kint, dat was
    - foreign[lg=deu-Latn-x-middle-low-german-ak]: halff eyn mynsche vnde halff eyn
        deer. Do vragede konningk Allexander
    - foreign[lg=deu-Latn-x-middle-low-german-ak]: "eynen wisen man, wat dat mochte\
        \ beduden. He sprak: 'Konningk, dat menet"
    - foreign[lg=deu-Latn-x-middle-low-german-ak]: so uele, dat yd dyneme dode nalet,
        dat du steruen schalt. Dat eyne deel, dat
    - foreign[lg=deu-Latn-x-middle-low-german-ak]: gelijk ys eynem mynschen, dat bistu.
        Dat andere deel dat ys de koningk, de
    - foreign[lg=deu-Latn-x-middle-low-german-ak]: na dij komen schal.' Do wart konningk
        Allexander sere bedrouet.
    - foreign[lg=deu-Latn-x-middle-low-german-ak]: Darna toch he vele landes vmme
        vnde quam to eyme hogen berge. Dar leit
    - foreign[lg=deu-Latn-x-middle-low-german-ak]: he maken eynen korff van yserne
        myt langen kedenen vnde bant se twen
    - foreign[lg=deu-Latn-x-middle-low-german-ak]: gripen to deme halse vnde leit
        sijk vp voren in de lucht also hoge, dat eme al de
    - foreign[lg=deu-Latn-x-middle-low-german-ak]: werlt duchte wesen also eyn hofstede.
        Do he wedder nedder quam, do was
    - foreign[lg=deu-Latn-x-middle-low-german-ak]: he wol teyn dachuart van syneme
        here vnde quam myt groteme arbede wedder
    - foreign[lg=deu-Latn-x-middle-low-german-ak]: to synen luden. Dama leit he sijk
        bewerken in eyneme glase vate vnde leit sijk
    - foreign[lg=deu-Latn-x-middle-low-german-ak]: myt eyner kedenen in dat mer. Dar
        sach he mannigherhande wunder. Dar
    - foreign[lg=deu-Latn-x-middle-low-german-ak]: nemochte he nicht geleuet hebben
        ane lucht, dat ne were also, dat god an eme
    - foreign[lg=deu-Latn-x-middle-low-german-ak]: sunderliken wunder bewisen wolde,
        also he erdes ock dicke hadde gedan.
    - foreign[lg=deu-Latn-x-middle-low-german-ak]: Dama quam eyn syner knechte, de
        hette Jolus, vnde gaff eme vorgiftnisse
    - foreign[lg=deu-Latn-x-middle-low-german-ak]: to drinken, vnde he beghan to ropen
        vnde eschede eyne vederen. De wolde he
    - foreign[lg=deu-Latn-x-middle-low-german-ak]: in den munt stecken, dat he weddergeuen
        mochte. Do quam Yolus vnde strek
    - foreign[lg=deu-Latn-x-middle-low-german-ak]: vorgiftnisse vp de vederen vnde
        dede eme. Do he se in den munt stack, do
    - foreign[lg=deu-Latn-x-middle-low-german-ak]: wart eme noch weer. Do leit he
        alle de vtghan, de dar weren in deme paiase,
    - foreign[lg=deu-Latn-x-middle-low-german-ak]: vnde ock syne husfruwen Rosen.
        Do yd quam an der mydder nacht, do was
    - foreign[lg=deu-Latn-x-middle-low-german-ak]: he so krank, dat he nicht ghan
        en mochte. Do krop he vte deme palase to
    - foreign[lg=deu-Latn-x-middle-low-german-ak]: deme watere vnde wolde sijk suluen
        drenken. Des wart syn husfruwe geware
    - foreign[lg=deu-Latn-x-middle-low-german-ak]: vnde leip to vnde helt ene vnde
        brachtene wedda in dat palas. Des anderen
    - foreign[lg=deu-Latn-x-middle-low-german-ak]: dages quam dat meyne volk vnde
        wolden wetten, wur de konningk bleuen were.
    - foreign[lg=deu-Latn-x-middle-low-german-ak]: Do mosten se ene wedder vte deme
        palase bringen. Dar gengen se alle to
    - pb: 287
    - foreign[lg=deu-Latn-x-middle-low-german-ak]: vnde kusten ene vor synen munt.
        Dar wart grot scrigent vnde weynen. Dar
    - foreign[lg=deu-Latn-x-middle-low-german-ak]: gaff he synen geyst vp, vnde se
        begrouen ene myt groten eren.
    - foreign[lg=deu-Latn-x-middle-low-german-ak]: Men vind gescreuen van konninge
        Allexander, do he al dat lant vnde al de
    - foreign[lg=deu-Latn-x-middle-low-german-ak]: stede bedwungen hadde, dar he hen
        quam, do genogede eme nicht. Do horde
    - foreign[lg=deu-Latn-x-middle-low-german-ak]: he seggen van deme paradise. Dar
        wolde he ock hen vnde sande syne boden
    - foreign[lg=deu-Latn-x-middle-low-german-ak]: vore hen to dem paradise. Do se
        vp dem wege weren, do quam en to mote
    - foreign[lg=deu-Latn-x-middle-low-german-ak]: "ghan eyn olt grauwe here vnde\
        \ sprak: 'Keret wedder to juweme heren vnde"
    - foreign[lg=deu-Latn-x-middle-low-german-ak]: segget eme also, dat he myt syme
        homode nicht komen en mach in dat paradis.
    - foreign[lg=deu-Latn-x-middle-low-german-ak]: Wil he dar in komen, he mot dar
        komen myt groter otmodicheit.' Do gaff
    - foreign[lg=deu-Latn-x-middle-low-german-ak]: "he en eynen sten, de ne was nicht\
        \ grot, vnde sprak: 'Brynget den steyn"
    - foreign[lg=deu-Latn-x-middle-low-german-ak]: juweme heren.' De boden quemen
        wedder vnde brochten eme den steyn.
    - foreign[lg=deu-Latn-x-middle-low-german-ak]: Do vragede he eynen wisen mester,
        wat de sten mochte beduden. Do nam he
    - foreign[lg=deu-Latn-x-middle-low-german-ak]: ene wage vnde legede den steyn
        in eyne schalen. De steyn was so swar, dat he alle
    - foreign[lg=deu-Latn-x-middle-low-german-ak]: dat vp woch, dat men in de anderen
        schalen leggen mochte. Des wunderde
    - foreign[lg=deu-Latn-x-middle-low-german-ak]: alle den, de dat segen. Do nam
        he erden vnde legede vp den sten vnde bedeckede
    - foreign[lg=deu-Latn-x-middle-low-german-ak]: den sten myt der erde. Do wart
        de steyn also licht, dat en eyn vedere vp woch
    - foreign[lg=deu-Latn-x-middle-low-german-ak]: edder eyn har. Des wunderde auer
        allen, de dar weren. Do vragede Allexander,
    - foreign[lg=deu-Latn-x-middle-low-german-ak]: wat dat mochte meynen, dat de steyn
        so swar was vnbedecket vnde so licht,
    - foreign[lg=deu-Latn-x-middle-low-german-ak]: "do he bedecket was myt der erden.\
        \ Do sprak de mester: 'Koningk, du bist"
    - foreign[lg=deu-Latn-x-middle-low-german-ak]: betekenet myt deme stene. De wile
        dat du leuest, so bistu weldiger vnde starker
    - foreign[lg=deu-Latn-x-middle-low-german-ak]: wan al de konninge, de in der werlde
        sin. Wan du auer bedecket werst vnde
    - foreign[lg=deu-Latn-x-middle-low-german-ak]: dot bist, so ys eyn vedere beter
        dan du bist, so ne bystu nicht eynes hares wert.'
    - foreign[lg=deu-Latn-x-middle-low-german-ak]: 'Also genget eme: De wile dat he
        leuede, was he weldich ouer al de lude'
    - foreign[lg=deu-Latn-x-middle-low-german-ak]: nu ys syner de duuel weldich. Korte
        wile vor he wol; ewichlike schal he ouele
    - foreign[lg=deu-Latn-x-middle-low-german-ak]: varen. Hijr was he rijke eyne dene
        wile; nu schal he arm wesen ane ende. Hir
    - foreign[lg=deu-Latn-x-middle-low-german-ak]: ne kunde ene neymant saden myt
        gude; nu wert he vorvullet myt deme helschen
    - foreign[lg=deu-Latn-x-middle-low-german-ak]: vure. Hir hadde he grote wertlike
        ere; nu heft he de ewigen schande.
    - foreign[lg=deu-Latn-x-middle-low-german-ak]: Hir nam syn herschop eyn ende;
        nu newert syner pyne nummer mer neyn
    - foreign[lg=deu-Latn-x-middle-low-german-ak]: ende. Hir newolde he nicht holden
        de bod vnses heren godes; nu mot he
    - foreign[lg=deu-Latn-x-middle-low-german-ak]: horsam syn den duuelen vt der hellen.
    - foreign[lg=deu-Latn-x-middle-low-german-ak]: Kynt leue, dijt schal dy eyn lere
        wesen vnde schalt de teyn bod godes
    - foreign[lg=deu-Latn-x-middle-low-german-ak]: gherne holden, vppe dat du nicht
        nekomest, dar Allexander quam, sunder du komest
    - foreign[lg=deu-Latn-x-middle-low-german-ak]: dar, dar alle godes holden sijk
        vrauwen myt gode in syneme ewigen rijke.
    - foreign[lg=deu-Latn-x-middle-low-german-ak]: Des helpe vns allen de vader vnde
        de sone vnde de hilge gheist. Amen.
