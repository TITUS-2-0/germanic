- body:
  - text[n=10_Gebote]:
    - chapter[n=_]:
      - s[n=0]:
        - Hir is scriuen alsa dene bode, sa god selua ief Moysi in monte Synai, uppa
          tha berchte (= berche) Synai on tuam stenena teflu[m].
        - Tha scelen wita allera monnalik, ther cristen send.
      - s[n=1]:
        - foreign[lg=lat-Latn]: Primun mandatum,
        - 'thet erste bod: minna thinne god fore feder ende moder mith inlekere herta.'
      - s[n=2]: 'het other bod: minna thinne euncristena [127] like thi selwm.'
      - s[n=3]: 'het thredde bod: fira thene sunnandei and there helche degan.'
      - s[n=4]: 'het fiarde bod: minna thine feder end thine moder, hu thu longe libbe.'
      - s[n=5]: 'het fifte: thet thu thi nowet ne ower hore.'
      - s[n=6]: 'het sexte: thet thu nenne mon ne sle.'
      - s[n=7]: 'het sogende: thet thu nowet ne stele.'
      - s[n=8]: 'het achtende: thet thu thi nowet ne vrsuere, ne nen falesk withscip
          ne driue.'
      - s[n=9]: 'het niugende: thet thu nenes thines euncristena wiues ne gereie.'
      - s[n=10]: 'het tiande: thet thu nenes thines euncristena godes ne ierie.'
  - text[n=17_Küren]:
    - chapter[n=1]:
      - foreign[lg=lat-Latn]: Prima petitio.
      - s[n=1]: Thit is thiu forme kest end thes kenenges Kerles ieft en riucht alra
          Fresena, thet alra monnahwelic (= monna hwelik) end sine gode bisitte alsa
          longe saret vn fon werkat (= vnforwerkat) hebbe.
    - chapter[n=2]:
      - foreign[lg=lat-Latn]: Secunda petitio.
      - s[n=1]: 'Thit is thiu other kest: frethe alla godes husem and alla godes monnem,
          bi tua and sogentega pundem, end thet pund scel wesa bi sogen agripineskera
          pennenga; thruch thet Colene het bi alde tidem Agripina en (bi) alde noma.'
      - s[n=2]: Tha was thiu mente te fir en thi penning te suer; tha warther elowad
          en elagad wither tha tua end sogentech punda tua en sogentech scillenga
          Rethnathes slachta.
      - s[n=3]: Thriu pund tha frana, thet is en end tuintech scillenga, vmbe thes
          kenenges bon.
    - chapter[n=3]:
      - foreign[lg=lat-Latn]: Tertia petitio.
      - s[n=1]: Thet is thiu thredde kest, thet allera monnahwelic (= monna hwelik)
          a sinem bisitte, umbe rauad (= vnberauad), hit ne se thet (ma) hine mith
          tele and mith rethe end mith riuchte thingathe urwinne, sa hebbere alsa
          den riucht, sa him thenna thi asega deme ande dele nei liuda kere end londriuchte.
      - s[n=2]: And thi asega ne ach nenne dom to delane, hit ne se thet hi fara tha
          keisere to Rume sueren hebbe end al ther ekeren se.
      - s[n=3]: Sa ach thi asega te witane alle riuchtlike thing, thet send kesta
          and londriucht.
      - s[n=4]: Hi scel dema tha letha alsa tha liaua, tha fiunde alsa friunde, wande
          thi asega bitecnath thene prester.
      - s[n=5]: Thi prester anda thi asega, hia scelen alle riuchtlike thing dema
          ande dela, alsa scelen hia hira sele bihalda.
    - chapter[n=4]:
      - foreign[lg=lat-Latn]: Quarta petitio.
      - s[n=1]: Thet is thiu fiarde kest, thet tian merka scelde (= sceldech) se -
          and thiu merk bi fiwer wedum ande thera weda ec bi tuelef pennengum - thi
          ther and otheres wera fare vmbe teldere tele and vmbe thingathes, ande buta
          asega ledene and liuda orleue.
    - chapter[n=5]:
      - foreign[lg=lat-Latn]: Quinto petitio.
      - s[n=1]: Thet is thiu fifte kest thet ma thredknia laua ende emes laua end
          aldafederes laua end edeles laua halda mote mith dedethum, uter stride mith
          tuelef monnem enda tha withum.
    - chapter[n=6]:
      - foreign[lg=lat-Latn]: Sexta petitio.
      - s[n=1]: Thet is thiu sexte kest, thet ma caplond and godes huses egin, ther
          ma ta (= tha) helgum iewen ieftha bockat hebbe, thet sel ma halda uter stride
          mith sogen monnem enda withum; end thera monna ne scel nen wesa monslachtech,
          ni menethech, ni a hordome sa fir biullen thet thi (= hi) enre karfesta
          sceldech se.
    - chapter[n=7]:
      - foreign[lg=lat-Latn]: Septima petitio.
      - s[n=1]: Thet is thiu sogende kest, thet alle Fresan a fria stole sitte; thet
          ief him thi keneng Kerl, thruch thet hia cristen urde end tha suthera kenenge
          henzeg end herec (= hereg) urde and clipscelde gulde bi asega dome and ther
          mithe capade hira etheldom and hira fria halsar; wande alle Fresa[n] north
          herden an tha grimma herna.
    - chapter[n=8]:
      - foreign[lg=lat-Latn]: Octaua petitio.
      - s[n=1]: Thet is thiu achtende kest, theter nen huskerl with sinne hera te
          suithe ne stride.
      - s[n=2]: Sa wet sa thet were ther ma fon thes keninges haluen sogte til ene
          monne, geuet him ouerkome, thet hi sines haudes sceldech se, ief hi bisoke,
          - thet hine sikerade tuelewasum enda withum; wande (= wanne) ther ne thor
          nen huskerl wither sinne hera thene kening kempa leda; ande thi huskerl
          sceler ondertia ender suera sine hera; ieft hit his (= is) londraf, sa scelen
          suera fiwer ethele men end fiwer frimen, tha se ein erva, end fiwer letslaga
          ther er ungebern vere (= eingebern were) and frihelse iwen ethele were.
      - s[n=3]: Alsa skel ma tha kenenge riuchta.
    - chapter[n=9]:
      - foreign[lg=lat-Latn]: Nona petitio.
      - s[n=1]: Thet is thiu niugende kest, frethepennengar te ieldane ande huslotha
          thruch thes kenenges bon, bi tuam rednathes slagta pennengum.
      - s[n=2]: Sa wa sa hir ur sitte end thes riuchtes werne, sa bete hit ande fellet
          mit (= mith) tua ande tuintege scillengum ende thes kenenges wald, ther
          mithe te capiane sogen streta, rume and rennande, suther te farane, thria
          an londe and fiwer a wetere.
      - s[n=3]: Thera weter stretena is aster thiu Elue, thiu other the Wisere, thiu
          thredde thiu Emese, thiu fiarde thet Rin.
      - s[n=4]: Thiu asterste londstrete is up to Hamburch and ut ti Geuere, thiu
          midleste up ti numigerde forda (= Mimigerdeforda) and ut to Emetha, thiu
          thredde up to Coforda and ut to Stauere.
      - s[n=5]: Ac ief Fresena capmen an thira sogen stretena eng werthe benert, ieftha
          birawad werthe a Saxena merkum ur riucht, sa scelmat him fella mith tian
          liudmerkum, ande tha frana sin bon, thet is enendtuintech scillenga.
      - s[n=6]: Ac kemthet him fon thes biscopes haluen, sa achmat ti fellane of tha
          tinse end of tegetha (and) him hira scatha to fellane ieftha bende.
    - chapter[n=10]:
      - foreign[lg=lat-Latn]: Decima petitio.
      - s[n=1]: Thet is thiu tiande kest, thet Fresan ni thuren nene hereferd firra
          fara, sa aster tore Wisere and wester to tha Fli, bethiu thet hia hira lond
          bihelde wither thet hef and wither there (= thene?) hethena here.
      - s[n=2]: Tha bed thi kenenk Kerl, thet hia firra tha hereferd fore, aster til
          Hiddeseckere ande wester til Cincfallum.
      - s[n=3]: Tha bihelden hit tha liude wither thene keneng, thet hia nene hereferd
          firra fara ne thorste, sa aster til there Wisere and wester to tha Fli.
      - s[n=4]: Thruch thet sa scelen alle Fresa fon tha northliudem fri wesa.
    - chapter[n=11]:
      - foreign[lg=lat-Latn]: Undecima petitio.
      - s[n=1]: Thit iste (= Thet is) thiu ellefte kest.
      - s[n=2]: Frethe alle widem and wesum and alle vnierige bernum and alle warlasa
          liudem, palmerum and runfaru[m] (= rumfarum) and alle riuchte pilegrimum
          and alle riuchte (= 0) karefestru[m], helgena sendebodum, bi tian liudmerkum
          and tham tuiwalde bote, ther wi (= wich) and wepen uresueren hebbe, thruch
          frethe and nethe, end enantuintech scillenga tha frana.
    - chapter[n=12]:
      - foreign[lg=lat-Latn]: Duodecima petitio.
      - s[n=1]: Thet is thiu tuelefte kest.
      - s[n=2]: stiurc frethe (= Stiurkfrethe) ande husfrethe ande thingfrethe and
          herefrethe, alder ma sueslika triua louad, bi tuam ande thritega hreilmerkum,
          thet is achtenda half merk gratera merka, and ter of en and tuintech scillinga
          tha frana.
    - chapter[n=13]:
      - foreign[lg=lat-Latn]: Tertia decima petitio.
      - s[n=1]: Thet is thiu thredtendeste kest.
      - s[n=2]: Feldfrethe, ther liude louiat, bi tiam (= tian) liudmerkum, bi fellede
          monnem and bi onfeste lithem; thiu merk bi fiuwer wedum, thera weda ek bi
          tuelef pennengum.
    - chapter[n=14]:
      - foreign[lg=lat-Latn]: Quarta decima petitio.
      - s[n=1]: Thet is thiu fiurtendeste kest.
      - s[n=2]: Ief hwa of herenede ieftha of othere nethe, ieftha of fengnese kemht
          (= kemth), ande hi muge bikenna sine ethel ende sine eckerar and sine federstatha,
          ac ief sin brother ieftha sine balemunda ieftha sin athem ieftha sin stiapfeder
          sin lond urbruden hebbe ur sinne willa ieftha ur sine wald ieftha ur sine
          louethe, sa ach hi to farane uter stride uppa sin egen erwe, mith allera
          Fresena riuchte.
    - chapter[n=15]:
      - foreign[lg=lat-Latn]: Quinta decima petitio.
      - s[n=1]: Thet is thiu fiftendeste kest.
      - s[n=2]: Ief wa wida ieftha fon'na (= famna), ief en otheres monnes wif nede
          nimth and him mith riuchtere redene ur come (= urkume), ief hi biseka welle
          and hi mith copscelde (= kompscelde) unnen werthe, sa ach hi to lesane sin
          haud mith tuelef merkum etta liudem ande hire othere tuelef merk te werielde,
          thet is fiuwer and tuintech gratera merka, end (= and) of tha fiwer and
          thuintechga (= fiuwer and tuintechga) merku[m] tha frana ti fellane enentuintech
          scillenga; fon tha werielde thene thrimenat te nimane, tha tua del fon tha
          tuelef merkum thera liuda, thes frana bonnes.
      - s[n=3]: Thet is riucht, thet him sine friund ther to helpe, ief hit selua
          nebbe, thruch thet theter ne mei nen mon sines berna blodes with seka.
    - chapter[n=16]:
      - foreign[lg=lat-Latn]: Sexta decima petitio.
      - s[n=1]: Thet is thiu sextendeste kest, thet alle Fresa hira frethe mith fia
          bete.
      - s[n=2]: Thruch thet skelen hia wesa a Saxina merkum uster (= uter) stok and
          uter stupa, uter besma and uter skera and uter alle pinum; hit ne se thet
          hi urdemet and urdeled werthe an liuda warue mith riuchtere tele and bi
          asega dome, bi liuda londriuchte and bi skeltata bonne and bi thes keiseres
          ieftha sines weldega boda orleue, sine ferra hond uppa thingstapele of te
          slanne umbe tuede deda (= tue dededa).
      - s[n=3]: Ac ief hi hauddeda ieden hebbe, nagtbrond ieftha othere hauddeda,
          bi asega wisdome and bi liuda riuchte ach hi to ieldane mith sine halse,
          ief hi fia nebbe; efne ielt alle thi ther hongat.
      - s[n=4]: Morth mot ma mith morthe kela bi liuda kere, nas bi godes riuchte,
          wand god bad a nethe, thrug thet ma erga stiure.
    - chapter[n=17]:
      - foreign[lg=lat-Latn]: Septima decima petitio.
      - s[n=1]: Thet is thiu sogentendeste kest and thes kenenges Kerles ieft, thet
          alle Fresa(n) thingie bi tuira tele and bi riuchtes asega dome, and allera
          monna welik witet him selua anda withum, wet he geden hebbe.
      - s[n=2]: Mith thrim monnem mei ma alne tigtega bifella, buta dathe aud (= and)
          aubera dolge, bi scriueres worde and bi asega dome and bi liuda riuchte,
          ieftha mith sines selues sele te [fellane, hit ne se thet hi en wed den
          hebbe anda urpena warue ieftha anda heida thinge, sa ne mei hi thes weddes
          nene withe biada, wande en ierech mon mei mith siner ferra hond urwedia
          and mith sinere tunga utmela (= urmela) al sin riucht.
      - s[n=3]: Thit send tha sogentene kesta, ther Fresan mith hira fia capaden and
          hia fon riuchte bruca scelen alsa longe sa hia libbe wither alle here and
          alle husingar.
      - s[n=4]: Tha bad thi kening Kerl, thet hia alle afte thing and alle riuchte
          thing helde and louade alsa longe sa se lifde; and huwasa (= hwasa) birawade,
          thet hi birawad urde fara godes agnem and fara alla godes helgum, a himilrike
          and erthrike, tho (= to) tha ewga liwe.]
  - text[n=Londriucht]:
    - chapter[n=I]:
      - s[n=1]: Thit is thet forme londriucht allera Frisona, thet allera monna hwek
          an sina gode bi-sitte and an sina eina hauun umberauad, hit ne se, thet-ma
          hini mith tele and mith rethe and mith riuchta thingathe ur-winne; and hi
          thenne werne thrira riuchta thingatha, ief-tha thriv liod-thing bi ur-mode
          and dol-stride ur-sitte, ther him fon thes kininges haluon ebeden se to
          hebbande and to haldande, and hi nahwedder dwa nelle red ni rivcht ne dithinges
          bidda; sa mot hi hebba tha onferd, thi ther er utana onsprek, hit ne se,
          thet hi thenne biade thera fiuwer ned-skininga en, ther thi fria Frisa fon
          riuchta hach te dwande.
      - s[n=2]: '[28] Ther-efter dwe hi, alsa him sin asyga dome (= deme) and dele
          to lioda londriuchte.'
      - s[n=3]: Thiv forme ned-skininge is, thet him sin bonnere nen thing e-keth
          nebbe; thiv other, thet him sin fiand him (= 0) thene wi ur-stode mith wige
          and mith wepne; thiv thredde thet him wind and wetir withir wrden were and
          hi dika skolde withir thene salta se and withir thet wilde hef; thiu fiarde,
          thet hi alsa sechte-siak were, thet hi to tha thinge nawet kuma ne machte.
      - s[n=4]: Thit sint tha fiuwer ned-skininga, ther hini thi fria Frisa mith bi-skirma
          skil and him thi kinig Kerl selua sette and ur-ief alle Frison.
    - chapter[n=II]:
      - s[n=1]: 'Thit is thet other londriucht: Sa hwersa thiu moder hiri kindis erue
          ur-kapath tha ur-wixlath, mith hiri frionda rede, er thet kind ieroch se;
          like him thi kap, alsa hit ieroch se, sa halde hit-ne, likere him ....'
      - s[n=2]: sa thet kind un-geroch is, thet hit nahwedder froste ne hungere ne
          na-nena uni-dena (unidena) dathe ne urfari.
    - chapter[n=III]:
        s[n=1]: 'Thit is thet thredde londriucht: Sa hwersa en ungeroch kind ut of
          londe let werth, thruch sellonge tha thruch hiri-gongar, antha hethena thiade,
          ist thenne tha kinde eskepen, thet hit to londe kumi and to liodon sinon;
          sa gunch hit oua sin ein erue, uter stef and uter strid and uter liodskelde
          and uter frana wald and uter alle ertichta; sa hwasa hit ther of drifth,
          sa brekth hi ther-on tian merk with tha liode, and en and twintich skillinga
          tha frana.'
    - chapter[n=IV]:
      - s[n=1]: 'Thit is thet fiarde londriucht: Sa hwersa feder and moder hiara dochter
          eine flet-ieue ieuath and hia ut-beldath mith afta gode and mith hiara fria
          erue and thenne lede mith kape tha mith wixle [30] of tha liod-garde ana
          enne otherne and tha hionon hiara god mis-gunge and hiare meni aken werthe
          and hia an thet god unriuchte spreka willat; sa hach hiv te wetande hiri
          god mith twam ded-ethon.'
      - s[n=2]: Ac ief hiri brother tha flet-ieua brida wili and tiona, sa mot hiuse
          tiona and halda mith twam hondon anda withon buta stride; thet is londriucht
          allera Frisona.
    - chapter[n=V]:
      - s[n=1]: "Thit is thet fifte londriucht: to hwamsama en god ief-tha en lond\
          \ askie, sa ondwarde thi haldere mith rivchtere tele, and quethe: 'Thet\
          \ lond, ther thu mi to askast and to thinge umbe lathast and un-rivchte\
          \ to-sprekst, thet kapade ik et ena rumfara; hi latte inur berch betha fel\
          \ and flask and sin lif thredda."
      - s[n=2]: Nune (= Nu ne) thurstu mi firor to nena werande driua; ik wille thit
          eine halda mith alsa-dena rivchte, alsa mi thi [31] asyga delt.
      - s[n=3]: Thruch thet, thet min werand is eferin thruch godis willa an thet
          suthroste kinigrike, vmbe thet skil ik thet erue halda mith sivgun ded-ethon
          anda withon buta stride.(')
    - chapter[n=VI]:
      - s[n=1]: 'Thit is thet sexte londriucht: Sa hwersa twene brother send and thi
          other thenne en wif halath and bi there wiue thenne en bern tivcht, sa weldegath
          him sin feder efter sine degon enne riuchtene swes-del.'
      - s[n=2]: Sa sin kind ieftha sinis kindis kind hini ur-leuath, sa thes kindes
          alder nawet ne leuath, sa wili thet kind dela and thi fidiria nele and queth
          thet, thet hi ena kni niar se; sa hach thet kind thenne antha were to tiande,
          mith fiuwer moder-megon and mith achta feder-megon, ief him sina friond
          helpa willath.
      - s[n=3]: Ac willath hini sina friond eta withon ur-tia, sa hach thet kind thenne
          framde man mith [32] sine fia te kapande, ther mith him gunge to tha withon
          stonda, and halde iuen-godene del ediles lauon; thach thet kind se wel ena
          halua kni bi-efta.
      - s[n=4]: Ther is alsa ni kindis-kind ediles lauon alsa thes monnis ein kind.
    - chapter[n=VII]:
      - s[n=1]: Thit is thet siugunde londriucht, thet-ther allera fri-monna hwelik
          hach to haldande sines feder laua and sinere moder laua and sines ediles
          laua and sinere alda-moder laua and sines thredknilingis laua and iahwelikes
          fri-monnes laua.
      - s[n=2]: Sa ma utana on-sprekth, sa hach-ma hia to haldande, mith twilif monnon
          an tha withon buta stride.
    - chapter[n=VIII]:
      - s[n=1]: Thit is thet achtande londriucht, thet-ther iahwelik erua mi leda
          sines thredknilingis deda mith twam with-ethon.
      - s[n=2]: Sa hwet-sa ther-under bi-sken is, dolch sa dath, sa mi thi thredkniling
          efter thes otheres [33] dathe spreka, et steue mire stonda, wed mire dwa,
          and riucht mire umbe sines thredknilingis deda und-fa.
      - s[n=3]: Ac mire eruana allerek leda sinne thredknilig to dathe and to dolge,
          mith twam ded-ethon; thruch thet hi ne mi nawet unt-kuma sina berena blode.
      - s[n=4]: Thet is lond-riucht allera Frisona.
    - chapter[n=IX]:
        s[n=1]: 'Thit is thet niugunde londriucht: Sa hwersa en mon sa fir on-efuchten
          werth, thet hi blodich stont, ief ther lhapth (= hlapth) sin thredkniling
          ief en sibbera mon inur tha frasa and firor fiucht, tha ahwedder se fremo
          ief-tha fere, and him sin friond thenne wili et tha withon swika and to
          tha withon tella and queth thenne: thu hest thit efuchten thruch thine er-seke
          and thruch thinne alda nith; sa is thera twira niar tha withon, ther tha
          otheron ehulpen heth; and queth, thet hit eden nebbe thruch [34] nene er-seke
          ne thruch nenne aldene nith, ne were thruch hiara twira sibbe; forth skil
          hi gunga and iechta skil hi ielda, wn[dunga] skil hi beta and sinne friond
          skil hi of seke leda.'
    - chapter[n=X]:
      - s[n=1]: 'Thit is thet tiande londriucht: Sa hwersama ena eina monne bi-tegath
          there twira wenda en, rendes ief-tha raues, thiuuethe thredda wordi[s],
          sa hach sin here fori hiri te gungande, oua tha heligon enne eth to swerande,
          thet sin eina mon se thes tichta sikur and unskeldich.'
      - s[n=2]: Jef sin hera hini wili et tha withon ur-tia, sa hach thi eina mon
          en het isern to dregande, hwande hine mi antha withon nen marra riucht werka.
    - chapter[n=XI]:
      - s[n=1]: 'Thit is thet andlofte londriucht: Sa hwersa en dede eden werth fon
          harses houe tha fon ritheres horne tha fon hundis tothe tha fon hona itsile
          tha [35] fon swines tuske and hi thenne wili bi-seka, ther (= thet) thi
          nat sin is, sa is thi thera twira niar tha withon, thi clagire, thet hit
          eden hebbe thes otheres nat, alsare him thes tichta bi-tigath.'
      - s[n=2]: Forth skil hi gunga and iechta skil hi beta; ther ne mi nen frana
          nenne fretho fon thingia.
    - chapter[n=XII]:
        s[n=1]: 'Thit is thet twilifte londriucht: Sa hwersa en tichta let werth fon
          harses houe tha fon ritheres horne tha fon hundes tothe tha fon hone itsile
          tha fon swines tuske, ief thet en ungeroch kind deth ief-tha enes monnes
          skalk deth ief-tha enes monnes un-afte wif deth, ief-tha ther werth en ergera
          dede ur-bek eden mith bekwardiga wepne and bi un-willa, sa skilma thera
          deda allerek aiechta beta; ief hi ia wili, sa ne mi ther nin (= nen?) frana
          nenne fretho fon bi-tella; wili hi bi-seka, sa skil hi an tha withon mith
          twilif hondon und-swera.'
    - chapter[n=XIII]:
        s[n=1]: '[36] Thit is thet thredtinde londriucht: Sa hwasa bi-fuchte ief-tha
          bi-rauade widua and wesa ief-tha walubora, sa skilma thet al twi-bete beta
          and tha liodon thene fretho bi tian liod-merkon and thriu pund tha frana,
          thet is en and twintich skillinga, thruch thes kininges bon; and allera
          degana hwelik, alsa longe sa hi mith tha raue bi-sitte, sa felle hi tha
          frana en and twintich skillinga, thruch thet, thet hiu is an thes kininges
          mundelinge; and ne thrur (= thur) nen widue ne hiri kind ond-wardia umbe
          lond ne umbe letar ne umbe nene mantela ne umbe nene thing-lesne, er thet
          kind ieroch is; ekkor skilun hia ondwardia umbe alle tha thing, ther-ma
          him fon riuchtes haluon to-sekth ief-tha to-sprekth, bi asyga dome and bi
          lioda londriuchte.'
    - chapter[n=XIV]:
        s[n=1]: 'Thit is thet fiuwertinde londriucht: Sa hwersa [37] en mon sa fir
          on-efuchten werth, thet hine to there flecht makath; fliuch hi thenne inna
          en hus ief-tha hof and thana ut-biot al thet to betande, thet hi ebreken
          heth; sa is thet al twi-bete, therma him ther-efter in deth and fretho-fest
          and en-bete alle thet hi ut-fiucht and fretho-las.'
    - chapter[n=XV]:
        s[n=1]: 'Thit is thet fiftinde londriucht: Sa hwersama ena monne bi-tegath
          thes swarta-swanges ief-tha there hagosta wapuldepene ieftha en mon unskeldech
          mith enere haued-leina be-bunden werth, wili his ia, sa skil hit aiechta
          beta mith fiftine enzon, thera enza allerek bi twintich panningon; hit ne
          se, thet hit bi-seka wille, sa skil hi mith fiuwer monnon an tha withon
          und-swera, and thet fifte en fia-eth.'
    - chapter[n=XVI]:
      - s[n=1]: 'Thit is thet sextinde londriucht: Sa hwersa en mon ieftha en wif
          steruat and [38] hiara erue and otheres hiara god leuath and hia befta hiam
          ne leuath feder ne moder, brother ne swester, kind ne kindis-kind and thera
          sibbosta sex honda nen nis, sa hagon tha iuin-knilingar to there were to
          tiande, tha sibbe ther to kniande, iuin-fir on to fande mith iuin-sibba
          hondon; hit ne se, thet ther en kumi, ther thenne se there were allera swesost,
          sa hach thiv hond tha laua to nimamde (= nimande).'
      - s[n=2]: Jef thet ac ne se, sa dele-se tha friond under hiam, al with thiv,
          ther hia sibbe se and knia mugi.
    - chapter[n=XVII]:
      - s[n=1]: 'Thit is thet siuguntinde londriucht: Sa hwersa en mon tha otheron
          sin god to haldande deth, sa is thet riucht, thet hit him ondwarde thes
          selua dis, ther hit hebba wili; hit ne se, thet-tet him ofnimi thrira haued-neda
          hwelik, ned-raf ief-tha ned-brond tha nacht-thiuvethe.'
      - s[n=2]: Jef thet is liodcuth, thet [39] him sines godes se ur-bruden tha ur-burnen
          tha thes nachtes thermithi ur-stelen se, sa ne thur hi ther-umbe nene ondwarde
          dwa, thruch thet ther ne mi nen mon otheres monnes god firor an plicht nema,
          thare sin ein god.
    - chapter[n=XVIII]:
        s[n=1]: 'Thit is thet achtatinde londriucht: Sa hwersa en wif ena monne bi-tegath,
          thet hi-se nedgad hebbe, wili hi ia, sa betere hiri mith fullere bote; hit
          ne se, thet hi be-seke; sa skil hi und-swera mith achta hondon sinera kest-friondon
          antha withon, sa ne thur hi firor nen fia reka ne selua fach sitta.'
    - chapter[n=XIX]:
      - s[n=1]: 'Thit is thet niv[gun]tinde londriucht: Sa hwasa binna folke fiuchte,
          sa bete hi tha monne mith twifaldere bote and tha liodon thene fretho and
          thriu pund tha frana.'
      - s[n=2]: Ac hwersama benetha werpth opa enne mon, ther nen dolch neth, and
          ma thet queth, hi se mith bamon [40] al to-slein ief-tha hi se equerked,
          sa motma thet mith twilif hondon und-swera.
      - s[n=3]: Jef ther dolch is and ma thes nawet ne iecht, sa mot thi erua mith
          twilif sinra thredknilingon swera an tha withon, sa hachma hini to ieldande.
    - chapter[n=XX]:
      - s[n=1]: 'Thit is thet twintegoste londriucht: Sa hwersa North-man an thet
          lond hlapath and hia enne mon fath and bindath and ut of londe ledath and
          eft withir to londe brangath and hini ther to thwingath, thet hi hus barne
          and wif nedgie and man sle and godis-hus barne and hwet-sa hi to lethe dwa
          mi, alsa hi thenne vnd-fliuch ief-tha lesed werth and withir to londe kumth
          and to liodon sinon and hi mugi bi-kanna brother and swester and lond-ethele
          and erue and sinera aldera hof and hus, sa fari hi oua sin ein erue uter
          liodskelde.'
      - s[n=2]: Sa willath him tha liode thing [41] to-seka and sinne opa werpa, thruch
          thet grate morth, ther hi er mith tha witsingon efremid heth, sa mire thenne
          afara thene warf gunga and iechta mire tella; enne eth hach hi thenne opa
          tha heligon to swerande, thet hit al dede bi there nede, alsa him sin here
          bad, ther hi was liues and lethana en vn-weldich mon.
      - s[n=3]: Sa-ne thuruon him tha liode ne frana to-halda seka ni sinna, thruch
          thet thi frana ne machte him thes fretha waria; thi skalk skolde dwa, alsa
          him sin hera bad, thruch thes liues willa.
    - chapter[n=XXI]:
        s[n=1]: "Thit is thet en and twintegoste londriucht: To hwam-sa-ma en lond\
          \ and en erue askie and to-spreke, sa ondwarde thi, ther mat him to askie,\
          \ and quethe: 'Thet erue, ther thu mi umbe to-sext and mi umbe to thinge\
          \ lathast, thet lefde mi min edila and min aldafeder and min alde-moder.(')\
          \ [42] Jef hit queth, hwanat him come, ief hi mi bi-sekth and queth, thet\
          \ ik hia nomia skille, sa nomie ik hia son; bi thiu mot ik thet erue halda\
          \ buta stride mith ded-ethon."
    - chapter[n=XXII]:
      - s[n=1]: 'Thit is thet twa and twintegoste londriucht: Thet etheles wiues werthmond
          stont bi achta pundon and bi achta enzon and bi achta skillingon and bi
          achta panningon.'
      - s[n=2]: Thet is londriucht allera Frisona, thet aller monna hwek sines godes
          walde, alsa longe sa hit un-for-wrocht hebbe.
      - s[n=3]: Sa hwasa otherne seke et houi and et huse mith ena up-riuchta fona,
          oni lioda orloui and oni frana bonne, enes dom-liachtes dis and bi skinandere
          sunna, sa hwetsa hi ther fiucht inur hof and inur hus, thet skilma mith
          twifaldere bote beta, and alle thet hi ut-fiucht of there ned-were, sa is
          thet al efrethe and en-bete.
      - s[n=4]: Thes [43] hagon him tha liode to helpande and thi frana, umbe thet,
          thet him thi hauedlasa hiri to-ferin was.
    - chapter[n=XXIII]:
      - s[n=1]: 'Thit is thet thriu and twintegoste londriucht: Ather (= Alther) en
          wif se on-efuchten and hiu se mith berne and nebbe nawet erges eden, blodelsa
          ne blodrunnanda deda ni dath ni dolch ni nena othera morth-deda, and hiu
          se sa fir on-efuchten inur tha benena burth (= burch), thet thet bern and
          thiu berthe of liue werthe; ief hi ie there dede, sa hach hi to fellande
          and to ieldande, mith ur-ielde and mith ielde, tha berthe and tha morthdede.'
      - s[n=2]: Thet ield and thera lioda wed alsa hage, alsa tha liode louiat, and
          thet ur-ield bi twilif merkon, and there wiue hiri liod-werdene mith twilif
          merkon to fellande.
      - s[n=3]: Ac ief hiu sterue, sa hachma hia and tha berthe mith siugun ieldon
          [44] to ieldande, achta pund tha frana and achta enza and achta skillinga
          and achta panninga, thet is hiri riuchta werthma.
      - s[n=4]: Ac ief hi bi-seke, sa sikure hine anda withon mith twilif monnon ief-tha
          hi gunge tha niugun skero, ac ief hi there ordela nahwedder dwa nelle, sa
          wesere enes berskinzes campa binna thrium et-melon to fiuchtande, ief-tha
          ene sone alsa-den, bi asyga dome and bi lioda riuchte, thet hiu se nathelik
          and godilik.
    - chapter[n=XXIV]:
      - s[n=1]: 'Thit is thit fiuwer and twintigoste londriucht: Sa hwasa to otheron
          fari nachtes to houi and to huse, bi slepandere thiade and bi unwissa wakandon,
          mith enere glandere glede, and al thet god barnt, ther hi heth an houi and
          an huse, an weron and an weruon; ief hi ia wili, sa skil hi kuma et thera
          fiuwer hernana hwelik [45] mith tian merkon, weddia skilre an dom with tha
          liode and et there hirth-stidi mith sinere haued-lesne, and tha monne sin
          god twi-ielde to ieldande, alsa hit sina bura ief-tha sine umbi-burar mith
          him swera willath.'
      - s[n=2]: Jef hi bi-seka wili, sa skil hi et there herna hwek and stride with-stonda
          mith fiuwer berskinzia campon, and et there hirth-stidi mith tha fifta campa,
          thruch thet, thet ma morth skil mith morthe kela.
      - s[n=3]: Thit send tha siuguntine liodkesta and tha fiuwer and twintich londriucht,
          ther alle Frisa mith hiara fia kapadon and mith riuchte bruka skilun, ief-se
          moton; hwande thi kinig Kerl bed, thet-se alle riuchte thing hilde and ouonade,
          alsa longe sa-se lifde; and hwasa hia bi-rauade, thet hi bi-rauad wrde fare
          godis achnon and fara alle godis heligon, ther an [46] himulrike send and
          an irthrike.
  - text[n=Fres.Frid.]:
    - chapter[n=_]:
      - s[n=1]: Thit was to there stunde /
      - s[n=2]: tha thi kening kerl riuchta bi gunde.
      - s[n=3]: Tha waster ande there saxinna merik /
      - s[n=4]: liudingerus en hera fele steric.
      - s[n=5]: Hi welde him alsa waldlike / tha gethan (= Hi welde him tha getha
          alsa waldlike)
      - s[n=6]: ther (= thet) hi fon riuchta scolde bi halda tha kening kerlis kairslica
          rike.
      - s[n=7]: Ac welde hi ma duan /
      - s[n=8]: hi welde tha sterka fresan vnder sinne tegetha tian.
      - s[n=9]: Hi bi badit efter alle sine rike /
      - s[n=10]:
        - thet ma hine heta scode (= scolde)
        - koning waldelike.
      - s[n=11]: tha thi kening kerl thit under stod.
      - s[n=12]: tornig was him hir umbe si (= sin) mod.
      - s[n=13]: Hi let hit tha fresum tha kundig duan /
      - s[n=14]: hodir hia thene nia kening mith him mith stride welde bi stan.
      - s[n=15]: Tha fresen gadere komin /
      - s[n=16]: uppa thit bodisclskip (= bodisskip) se anne god red ge nomin.
      - s[n=17]: Thi fresa fele sterka
      - s[n=18]: hi / forim (= hia forin) tha and tha saxinna merka.
      - s[n=19]: Tha sassiska hera{n} thit for nomin /
      - s[n=20]: up tha felda ia fresum to ionis komen.
      - s[n=21]: Tha fugtin se alsa grimlik (= grimlike) /
      - s[n=22]: of slogma tha saxu{m} bethe thene erma and thene rika.
      - s[n=23]: Thag to tha lesta.
      - s[n=24]: feng ma of tha sax{um} heran and ridderan tha besta.
      - s[n=25]: Iha band ma alsa sere /
      - s[n=26]: mith ene sterka mere.
      - s[n=27]: Ia latten se tha waldelike /
      - s[n=28]: alder iha thene kening kerl ur nomin ande sine rike /
      - s[n=29]: tho (= tha) hi thet for nomen (= nom) /
      - s[n=30]: thet him thi saxinna hera alle bundin kom.
      - s[n=31]: Wel was him ande sine hei /
      - s[n=32]: thi (= hi) bad tha stulta fresa godne dei.
      - s[n=33]: Hi nom se tha ande palas sin /
      - s[n=34]: hi scanctu{m} bethe mede ande win.
      - s[n=35]: tha fresan forin utes konis (= koningis) howe /
      - s[n=36]: to iher londe iha weder kom (= komin) mith halika lowe.
      - s[n=37]: Aldus dus heb hi ur sten /
      - s[n=38]: hu ta sterka fresa his witthene saxa tha for gen.
      - s[n=39]: Thit sce ther na to ener stunde /
      - s[n=40]: thet ta romera heran with thene kening kerl (strida) bi gunden /
      - s[n=41]: stultlike weldin iha (= iha weldin stultlike)
      - s[n=42]: thene tins bi halda (fon) tha keninglika rike.
      - s[n=43]: thi kening thit serlike /
      - s[n=44]: kundegia let alle sine keni{n}grike.
      - s[n=45]: Iha komin alle to samene /
      - s[n=46]: ther werin ande sine rike sibbe ande framede.
      - s[n=47]: Tha fresan thit mere for nomin /
      - s[n=48]: to thes keningis howe vne lathadis se ther komin.
      - s[n=49]: Iha werin ther nette ande god /
      - s[n=50]: wand iha drogin enir stultere lauwa mod.
      - s[n=51]: Iha sprekin ther to fara tha keni{n}gge wigandlike.
      - s[n=52]: Iha welde allena fiugta witha romera heran fore thet kairslike rike.
      - s[n=53]: Iha nomin tha scerpa suerd and ihera honda /
      - s[n=54]: iha gegin (= gengin) to fara there burig stonda.
      - s[n=55]: Tha heran binna there burig thit ge segin /
      - s[n=56]: uppa thene feld ion tha fresan to stride (iha) tha tegin.
      - s[n=57]: En ordil (= ordel) warth ther up ge hewin.
      - s[n=58]: monig diore wigand warth nither tha there ge slagin.
      - s[n=59]: tha to there stunde /
      - s[n=60]: thi fresa hastelike on tha heran fiugta bi gunde.
      - s[n=61]: serlike tha heran umbe tha segin.
      - s[n=62]: alle balde se to there burg flegin.
      - s[n=63]:
        - thi fresa folgade mit vn
        - tuiuilika sinne.
      - s[n=64]: hu hi tha burg kreftlike wnne.
      - s[n=65]: thag uppa thet leste
      - s[n=66]: wnnin iha tha burg and heran tha besta.
      - s[n=67]: tha porta gundtma bi sluta /
      - s[n=68]: thi kening kerl mith sine folke waster abuta.
      - s[n=69]: Iha fundent and ihera rede /
      - s[n=70]: iha welde tha kening kerle iowa bethe burg ande liude.
      - s[n=71]: thi kening thogte ande sine mode /
      - s[n=72]: hu hi tha stulta fresa thisse waldelika deda lania scolde mith eniga
          gode.
      - s[n=73]: hi iof him mitha allere arista /
      - s[n=74]: iefta tha masta.
      - s[n=75]: tuintech merka fon brondrada golde /
      - s[n=76]: ther thi fresa iera / het (= hec) tha kairscipe to tegetha iowa scolde.
      - s[n=77]: thiu iefte ther hi hede tha fresum ge dan /
      - s[n=78]: thiu moste emmer and emmer mare velika (= mar evelika) stan.
      - s[n=79]: ther hi ta (= to) bad kairslike /
      - s[n=80]: thet se ne scolde nen hera thuwingga waldelike.
      - s[n=81]: hit ne were thet iha bi iera goda willa welde thet dua /
      - s[n=82]: thet se anne hera wolde und fa.
      - s[n=83]: thag (ne) wenik ande mine sinne /
      - s[n=84]: thet hia bi willa angne hera ge winne.
      - s[n=85]: nowet allena tha keningge and thisse bode nogade /
      - s[n=86]: thes heliga pawis gregorius weld hi hir to fogade.
      - s[n=87]: hi bed hit ita pawis tha /
      - s[n=88]:
        - thet hi tha fresan mitha gastelika riuchte
        - welde bi fa.
      - s[n=89]: hewelike alle hi to bonne se dede /
      - s[n=90]: ther tha fresum to brogte enige nede.
      - s[n=91]: Alder bi bad hit thi kening kerl opinbere /
      - s[n=92]: thet fresan iera het (= hec) nige redian him kere.
      - s[n=93]: tha kairslika crona hi uppa ihera huwid (= hawid) sette /
      - s[n=94]: alder umbe hi se scera lette.
      - s[n=95]: thag ief se thet ne wolde nowet dua /
      - s[n=96]: ut mostin se him ihera her leta frilike waxa.
      - s[n=97]: thet hit alle liude magte tha sian /
      - s[n=98]: thet hi se fri hede ge dan.
      - s[n=99]: hi bi bad hit him tha keninglike /
      - s[n=100]: alle thi fresa ther were sterik and rike.
      - s[n=101]: thet iha anne slag and ihera witta hals scolde him vnd fa /
      - s[n=102]: ther efter moste hi ridder bi liwa.
      - s[n=103]: Wepin scolde hi ther effter drega alle scone /
      - s[n=104]: and sine scelde moste hi melia tha kenlika (= keninglika) crona.
      - s[n=105]: thet hi thissa iefta tha fresum hede evelike dan /
      - s[n=106]: ther hi kenigan (= keningan) and hertigan to witscipe up nom and
          ondris monege halike man.
      - s[n=107]: thach to (tha) lesta /
      - s[n=108]: hu hit tha efterkumanda evelike wiste.
      - s[n=109]: Ande tha brewm hit ma bi scref /
      - s[n=110]: fon tha ieftum ther abuta nowet ur ietin bi lef.
      - s[n=111]: thet insigil thet was fon tha brondrada golde /
      - s[n=112]:
        - hu hit alle liude wiste thet thius ief ewelike ston
        - da scolde.
      - s[n=113]: thisse bref ma tha fri fresa iof and sine hond /
      - s[n=114]: mith dole and mit haru{m} hi wider for and sine ain frilike lond.
      - s[n=115]: Aldus mugin hit alle liude for stan
      - s[n=116]: thet thi kening kerl thene fresa vmbe thet kreftlike strid fri hewet
          ge dan.
  - text[n=Fr.Riim]:
    - chapter[n=_]:
      - HIER BIGHINT THET FRESKE RÍÍM
      - s[n=1]: IK sculde sega of ic cude
      - s[n=2]: Hoe di fridom aerst bigude.
      - s[n=3]: That thio werrild erst dede forgan
      - s[n=4]: And thio other dede ingaen.
      - s[n=5]: Aldus biscriuet ALWYN
      - s[n=6]: Thi Master in tha boke sijn.
      - s[n=7]: Tha thi flode dede opgaen
      - s[n=8]: And dedet alle forslaen,
      - s[n=9]: Ther thio wralde hede bifaen
      - s[n=10]: Bede wijf ande man
      - s[n=11]: Thi inghel nitha to ther eerde quam.
      - s[n=12]: Noe in sine rade nom
      - s[n=13]: And seghede him openbare
      - s[n=14]: Thet thi himelsche konig forbolgen ware
      - s[n=15]: And alle thio wralde scolde voergan
      - s[n=16]: Om tha sonda ther ther was daen.
      - s[n=17]: And sprack hi solde nade ontfaen.
      - s[n=18]: Alther omme thet hij bi sine bodum lewed hadde
      - s[n=19]: And hi inthine wald scolde gaen
      - s[n=20]: Anden holt ontfaen
      - s[n=21]: Ther nimmermeer solde forgaen
      - s[n=22]: And alther van en arka dwaen
      - s[n=23]: Ther hi and tha sijn scold ingaen.
      - s[n=24]: And en gans lewend onfaen
      - s[n=25]: And hi naut ne segede bi sine liwe
      - s[n=26]: Hother tha manne ner tha wiwe.
      - s[n=27]: Noe naut ne leet
      - s[n=28]: Ther him thi inghel dwaen heet
      - s[n=29]: In then wald dede hi gaen
      - s[n=30]: Thet selwa holt dedi hi onfaen
      - s[n=31]: And thet selwa werck dede hi dwaen
      - s[n=32]: Nene man hijt segede
      - s[n=33]: Sonder tha himelsche konige ther tha bode wt gewen hade.
      - s[n=34]: The leider the diwel thet fornom
      - s[n=35]: Mit falskheit hi to ther frowa com
      - s[n=36]: And fregede openbare
      - s[n=37]: Hwer her Noe ginzen ware
      - s[n=38]: Hio segede weder tha diwel tho
      - s[n=39]: Hio ne cudes (= cudet) nat forstan
      - s[n=40]: Hwer her Noe ware gan.
      - s[n=41]: Want hine woldes (= woldet) her naut cund dwaen
      - s[n=42]: Thi diwel sprack tha wiwe weder to
      - s[n=43]: Wel hio sinen raed dwaen
      - s[n=44]: Her Noe scoldet wol segan
      - s[n=45]: Hwer hi waer gaen.
      - s[n=46]: Jesta (= Jefta) hat hi in tha walde wilde dwaen
      - s[n=47]: The leider thet quade wijf
      - s[n=48]: Her trowa hio thin divel gaf
      - s[n=49]: Hio wildet him naet hellen dwaen
      - s[n=50]: Alst herre cund ware dan.
      - s[n=51]: Thi divel nom most and mackade tha wive anen soten dranck
      - s[n=52]: Ther her Noe evele bisanck
      - s[n=53]: Thi divel sprack ther frowa to
      - s[n=54]: Hio scolde her Noe van tha drancke gewan
      - s[n=55]: Als hi wt tha walde come this ewendis gaen
      - s[n=56]: Hi scolde her síjn werck wol cund dwaen.
      - s[n=57]: Thet wijf thet naut ne leet
      - s[n=58]: Thet her thi devel dwaen heet.
      - s[n=59]: The leider tha her Noe this ewendes tho hws com gaen
      - s[n=60]: Sine fol quade wijf dede him thine dranck kund dwaen
      - s[n=61]: And fragede openbare
      - s[n=62]: Hwer hi gangen ware
      - s[n=63]: Jefta hot hi inda wald hade dan
      - s[n=64]: Hor hijt heer aut cunt welde dwan.
      - s[n=65]: Her Noe sprack her weder to
      - s[n=66]: Hine wildet her naut cund dwan
      - s[n=67]: Want hit forboden had thi inghele
      - s[n=68]: Uan tha himele
      - s[n=69]: Bi sine liwe
      - s[n=70]: Thet hijt ne segede tha manne ner tha wiwe.
      - s[n=71]: Thet quade wijf him thine dranck dede dwan
      - s[n=72]: Ther him fol qualike biquam
      - s[n=73]: Do hi thine dranck thredda tijd dede ontfan
      - s[n=74]: Her Noe sprack, nu scil icket thi cund dwan
      - s[n=75]: Hot ic in tha walde habbe dan
      - s[n=76]: And thet scilt riocht forstan.
      - s[n=77]: Thi inghel van himel to mi com
      - s[n=78]: And mi in sine raed nom
      - s[n=79]: And seide mi openbaer
      - s[n=80]: Thet thi himelsche koning for/bolgen waer
      - s[n=81]: And alle thio wralde scolde wrgan
      - s[n=82]: Bede wijf ende man
      - s[n=83]: And al thatter lyf had untfan.
      - s[n=84]: Sonder mi ande thi end wse sonen cone
      - s[n=85]: And harra frowan scone.
      - s[n=86]: And wi scilla in tha arck gan
      - s[n=87]: Ther ick in tha walde habbe dan.
      - s[n=88]: Tha thisse reden vas edan
      - s[n=89]: Tha dede thi dach up gaen
      - s[n=90]: And her Noe dede weder thi da walda gan
      - s[n=91]: Thi leider thi divel thet fornom
      - s[n=92]: Tho hand hi tho tha wive com
      - s[n=93]: And sprack hor hio
      - s[n=94]: Him this aut cund wilde dwan
      - s[n=95]: Hwer her Noe were gaen
      - s[n=96]: Jef hot (= Jefta hi) in tha walde hede dan
      - s[n=97]: Hio sprack tha divel weder to
      - s[n=98]: Hio wilde him this mackia frod
      - s[n=99]: Want hit her Noe segede openbare
      - s[n=100]: Thet thi himelsche koning forbolghen ware.
      - s[n=101]: Thet alle thio wrald scolde forgan
      - s[n=102]: And hot thi himel hadde bifaen,
      - s[n=103]: And hi had ene arka dan
      - s[n=104]: Ther wi scillad in gaen.
      - s[n=105]: Tha thisse reden was edan
      - s[n=106]: Tha dede thi divel da[n]na ghan
      - s[n=107]: And thochte an sine mode
      - s[n=108]: Hi scoldes (= scolde) him dwan gode hode
      - s[n=109]: An ewende tha her Noe tho hws com
      - s[n=110]: Thi divel thet wel fornom
      - s[n=111]: Inthine walde dede hi gaen
      - s[n=112]: And tha arka dede hi al to slan
      - s[n=113]: Ther her Noe hadde dan.
      - s[n=114]: This morgens tha her Noe inthine wald com
      - s[n=115]: And thet onsach
      - s[n=116]: Thet thio arke to broken lach
      - s[n=117]: Hi sprack owi, and owach
      - s[n=118]: Hot scode ic e gheboren
      - s[n=119]: Nu hab ic thine himelsche koning logen.
      - s[n=120]: And bin selwe al bidrogen.
      - s[n=121]: Thi inghel van tha himele neder cam
      - s[n=122]: And dede her Noe traste dwaen
      - s[n=123]: And seide hwerom hi that hadde dan
      - s[n=124]: That hi there frowa sijn wirck/had cund dan
      - s[n=125]: Want hijt him al forbeden hede.
      - s[n=126]: Her Noe sprak weder to tha inghele
      - s[n=127]: Hit (= Thi) hadde him drancke dan (= edan)
      - s[n=128]: Ther hi itter frowa hadde untfaen
      - s[n=129]: Thi inghel sprack him weder tho
      - s[n=130]: Thi (= Thine) dranck had di divel dan
      - s[n=131]: Ther fan scil werda bidregen manich man
      - s[n=132]: Thi inghel lat thisse reden al stan
      - s[n=133]: And sprack thet thio stond al omcomen ware
      - s[n=134]: Thet alle dio wralde scolde vorgan
      - s[n=135]: Om thet torn ther tha himelsce koning waer dan
      - s[n=136]: Mer thio wralde scolde xx. dage stan
      - s[n=137]: Om tha nede ther thi himelsche koning hadde dan
      - s[n=138]: Om thet wirck ther thi divel hadde to slaen.
      - s[n=139]: Ho thet wirck werde weder dan.
      - s[n=140]: Tha thisse reden was edan
      - s[n=141]: Thi inghel hof up sinen foet
      - s[n=142]: And sloch thet thi twra op spranck
      - s[n=143]: Tha thi slach was edan
      - s[n=144]: Tha dede theer een scoen weter/wt gaen
      - s[n=145]: Tha dedi thi inghel mit siner hand ther infan
      - s[n=146]: And dede tha arka om ghaen
      - s[n=147]: And sprack ther (= thet) her Noe also scolde dwan,
      - s[n=148]: This ewendis als hi thana wold gaen,
      - s[n=149]: And him thi divel scolde ni[n]ne meer scad dwan.
      - s[n=150]: Tha thisse reden was edan
      - s[n=151]: thi ingel dede weder to tha himele flian,
      - s[n=152]: And her Noe dede thet selwa dwan
      - s[n=153]: Ther hi van tha inghele hadde onfaen.
      - s[n=154]: Tha thio arke was edan
      - s[n=155]: Tho hant thi ingel weder tho her Noe quam
      - s[n=156]: And sprack (openbere) thet dio tyt come[n] ware
      - s[n=157]: Thet all dio wralde scolde forgan
      - s[n=158]: And hi scolde tho hand in tha arke gan
      - s[n=159]: Mit sine wive and soním
      - s[n=160]: And hiarra frouwem sconim.
      - s[n=161]: Thi jngel sprack her Noe to (openbeer)
      - s[n=162]: Thet hi scolde van alla dieran (nima)/twer thet thi himelsche koning
          hadde dan
      - s[n=163]: And scolde tha in tha arka tian
      - s[n=164]: Bihalva dio slanga thio scolde buta tha arka staen
      - s[n=165]: Want om hiara scilde
      - s[n=166]: Had vorloren thi arsta man Godis hilde.
      - s[n=167]: Tha dis reden was dan
      - s[n=168]: Her Noe dede in tha arke gaen
      - s[n=169]: Mit sinre scere ther thi himelsce koning hadde beden
      - s[n=170]: And dede tha arka to dwan.
      - s[n=171]: Tho hand tha thet was dan
      - s[n=172]: Do dede di divel in tha arka gan
      - s[n=173]: Tho hand cudet her Noe wol forstaen
      - s[n=174]: Thet thi divel ther was ingan.
      - s[n=175]: And sprack him to hot hi ther sochte
      - s[n=176]: Jefto hot nimeer thet hi brochte.
      - s[n=177]: Thi divel sprack thet hi der naet sochte,
      - s[n=178]: Ner nin mere ne brochte.
      - s[n=179]: Mer hijt hadde wol forstan
      - s[n=180]: Thet thi himelsche koning ware forbolgan
      - s[n=181]: And thio wralde solde vorgan
      - s[n=182]: Bi haele ther in there arke ware onfaen.
      - s[n=183]: And hi ther jerne wold bi stan
      - s[n=184]: Ief hi moste jefta dorsta dwan.
      - s[n=185]: Her Noe sprack tha divel to,
      - s[n=186]: Hi scolde ther wt bitha bode
      - s[n=187]: Ther thi himelsche koning hadde daen
      - s[n=188]: Tho hand da hi dit it her Noe hadde forstaen
      - s[n=189]: Hi sprack, hi wilder gerne boven wt gan.
      - s[n=190]: Neen sprack her Noe thu scilta híír beneden wtgan.
      - s[n=191]: So ne constu mi nin scada dwan
      - s[n=192]: Thi divel dat ne leet
      - s[n=193]: Ther him her Noe dwan heet
      - s[n=194]: Hi dede bineden wt gan
      - s[n=195]: And een graet stuck meede wt nom
      - s[n=196]: Her Noe thine haza nom.
      - s[n=197]: And in thet gat dede dwan
      - s[n=198]: And mit tha hocka bislaen
      - s[n=199]: Tha ne cude him thet weter nin scada dwan
      - s[n=200]: Want hadde thi divel ther bowen wt gan
      - s[n=201]: Hi hadda tha arka mit tha helscha fiore al fordan
      - s[n=202]: Tha dede thi floed op gan
      - s[n=203]: And dedet al forslan
      - s[n=204]: Ther a lijf wan
      - s[n=205]: And thio arka dede boppe alle tha birgan gaen
      - s[n=206]: Ther inther wralde weren bifan
      - s[n=207]: Tha tha XL. daghem (= daghen) om komen gan
      - s[n=208]: Tha dede thi himelsce koning sine nethe dwan
      - s[n=209]: And leet thet weter weder forgan
      - s[n=210]: And bad tha arka stille stan
      - s[n=211]: Op tha twine berghen ther Armenia sint namd.
      - s[n=212]: Aldus ist io bicand.
      - s[n=213]: Tha her Noe thet fornom
      - s[n=214]: Thet thio arke stille stoed
      - s[n=215]: Thet finster hi ontsloch (=ontsloet)
      - s[n=216]: And leet thine roeck wt flian
      - s[n=217]: Thi roeck dede als manich ontrow man
      - s[n=218]: Naet weer hi to sine hera com
      - s[n=219]: Tho hi naet weder com
      - s[n=220]: Tha leet hi tha duwa wt flian
      - s[n=221]: Thio duwa dede als een trou man
      - s[n=222]: Weder hio to her hera com
      - s[n=223]: And brochte him een groen laf thet hijt mocht onsian
      - s[n=224]: Thet thio plagge were forgan.
      - s[n=225]: Tha thit was dan
      - s[n=226]: Tha leet hi een other wt flian
      - s[n=227]: Tho hand hio weder com
      - s[n=228]: And dede op tha arka flian
      - s[n=229]: Hio bithiodet ene man
      - s[n=230]: Ther manich land scil wassa onderdan.
      - s[n=231]: Thit willa wi nu leta staen.
      - s[n=232]: Tha her Noe that onsach
      - s[n=233]: Thet thio plagge was forgan
      - s[n=234]: Tha dede hi uter arcka gan
      - s[n=235]: That hi that fornom
      - s[n=236]: Thet hi neder bi tha birga com
      - s[n=237]: Thi ingel tho him quam.
      - s[n=238]: And sprack hi scolde een alter dwan
      - s[n=239]: Als thi alter were dan
      - s[n=240]: Thi himelsche koning scolde to him comnia (= comma) gan
      - s[n=241]: Her Noe thet ne leet
      - s[n=242]: Ther him thi ingil dwan heet
      - s[n=243]: Tha di alter was dan
      - s[n=244]: Thi himelsche koning com to him gan
      - s[n=245]: And sprack, hi scolde twa wirck/onfaen
      - s[n=246]: Ther there wrald <wrald> scolde fromia bede cruud
      - s[n=247]: And wijngarda and hia bethe scolde spruta.
      - s[n=248]: Altohand tha her Noe thet hede fornomen
      - s[n=249]: Thet thi himelsche koning was comen
      - s[n=250]: Her Noe him sijn offer brochte
      - s[n=251]: And beed him inlyke
      - s[n=252]: Thet hi him gewa wolde sijn hemelrijke
      - s[n=253]: And hi dede tha plantia cruíd and wijn
      - s[n=254]: And hio woxen bede herde fijn
      - s[n=255]: Tho thi (= thet) was dan
      - s[n=256]: Nu hored ho hit her Noe was forgan
      - s[n=257]: So fula hi van tha wine nom
      - s[n=258]: Thet hi in ene sleep com
      - s[n=259]: Ther omme ward wrmaledijt cam.
      - s[n=260]: Thit wolla wi leta staen
      - s[n=261]: And een other willa wi onfaen
      - s[n=262]: Tha her Noe in tha sleep lach
      - s[n=263]: Manich wonder hi tho sach
      - s[n=264]: Thet arste was thet hi thriástera sach wel scone
      - s[n=265]: Want se drogen alla cronen
      - s[n=266]: Want hit thochte him inther mere
      - s[n=267]: Thet hit sijn ain thria sone[n] were.
      - s[n=268]: Want hi dat wol ansach
      - s[n=269]: Al ther hi in thine slepe lach
      - s[n=270]: Thet tha thria stera in tha firmamente deden opgan
      - s[n=271]: Tho hand dede this ene opgan
      - s[n=272]: And dede tha twa to dele slan.
      - s[n=273]: Tha dit was forgan
      - s[n=274]: Tha deden tha twa opgan
      - s[n=275]: And deden da ene tho dele slan.
      - s[n=276]: Thit stoed als him tochte alther hi lach
      - s[n=277]: In thine slepe op thine selwa dach
      - s[n=278]: Ther nei naet lang een stond com
      - s[n=279]: Thet thio ene weder wan
      - s[n=280]: Thet hio dede lijka hage gan
      - s[n=281]: Thet ne stoed naet lang thet tha twa deden opgan
      - s[n=282]: And deden da ene neder slaen
      - s[n=283]: Thet sese dede suime
      - s[n=284]: Bitioestera an her scine
      - s[n=285]: Thet ne was met (= net) bi grote noet
      - s[n=286]: Thet hio so drowich stoet
      - s[n=287]: The leider ase him tochte daer hi lach
      - s[n=288]: Nei manichen sconen dach
      - s[n=289]: Unt hit eft thio ene wan
      - s[n=290]: And dede tha twa nether slaen
      - s[n=291]: Want se waren hem te to riuchte (= her to riuchte) onderdan
      - s[n=292]: Thit stoed ene clene tijd thet thisse thria
      - s[n=293]: Deden him sceda and stria
      - s[n=294]: Tha wart thio ene tha twa onder-dan
      - s[n=295]: Want hit mit riochte was also gan.
      - s[n=296]: Nu scil j forstan
      - s[n=297]: Om this thria stera ther sint opgan
      - s[n=298]: Thio arste bithioed Seme ther thi arste koning was
      - s[n=299]: Ther disse wralde neitha flode a kas
      - s[n=300]: This koning feerde in siner hand en faen
      - s[n=301]: Thi was also hwijt so thi swan
      - s[n=302]: Ther on stoed melad ene lawa sonder band
      - s[n=303]: Ho hit alla liode were bicand.
      - s[n=304]: Thet hi were thi arsta fri boren man
      - s[n=305]: Ther this wrald e ghewan.
      - s[n=306]: Thit willa wi nu leta staen
      - s[n=307]: And en other rijm onfaen.
      - s[n=308]: Tha her Cam thet an sach
      - s[n=309]: Thet sijn feder in tha slepe nakend lach
      - s[n=310]: Hi ging to sine broderen to hand
      - s[n=311]: And dedet himmen bicand
      - s[n=312]: Thet ni mere, ther sine feder bisceen were
      - s[n=313]: Tha her Semme thet fornom
      - s[n=314]: Hastelijke hi to sine feder com
      - s[n=315]: And dede hine mit en clade bifaen
      - s[n=316]: Mit Japhet dio (= di) gode man.
      - s[n=317]: Tha her Noe thet fornome
      - s[n=318]: Thet sine kinde[n] to him come
      - s[n=319]: Hi stoed op acka (= alsa) ene forwodat man
      - s[n=320]: And sprack thet wrmaledijt were Cam.
      - s[n=321]: And seide ther nei mitter fere
      - s[n=322]: <Dat> thet Sem benedijt were
      - s[n=323]: And Japhet scolde wassa ene man
      - s[n=324]: Ther manich land scolde wassa onderdan
      - s[n=325]: And hi deldet al mit era
      - s[n=326]: Thine erdske hera and thria stera
      - s[n=327]: Want hi (het) Semme farra in Azia land
      - s[n=328]: And jef him thine scoen fana an sine hand
      - s[n=329]: And alther mede ene crona scene
      - s[n=330]: Thio was wrocht van karbonkelstene
      - s[n=331]: Want hi alther wrwrocht openbare
      - s[n=332]: Alle fol XL. jare.
      - s[n=333]: Nu horad ho her Noe him tha crona gaf
      - s[n=334]: Ho hoge hise him biplach
      - s[n=335]: Hi het him thet hise feste hilde
      - s[n=336]: So hi sine gode trowa wilde
      - s[n=337]: Want hi alle dat folck in Azialand,
      - s[n=338]: Leta scolde sonder pand
      - s[n=339]: Want hi him thine nia noma jef
      - s[n=340]: And hi heet hine melchisedech
      - s[n=341]: And tha her Abraham van tha stride com
      - s[n=342]: This selva koning him to ghins com.
      - s[n=343]: And dede him traest, ende jof him bede wijn end broet.
      - s[n=344]: Thet bitiodat godis flask and bloet
      - s[n=345]: Ther thi himelsche koning soer/minigum ti goede had dan
      - s[n=346]: It thisse koning thi fridom arst begoede instaen
      - s[n=347]: Ther thio wralde hadde bifat
      - s[n=348]: Want tha thi koning to stole sat
      - s[n=349]: Sijn riocht dede hi cund dwan to hand
      - s[n=350]: Over alle Azia land
      - s[n=351]: And bat him dat
      - s[n=352]: Thet hia naet bildia scolden hara god.
      - s[n=353]: Thit is thet othere, so fijr so hit se openbere
      - s[n=354]: Hwa so otherum sijn goed thet (= het) ondwan
      - s[n=355]: Thi scilt him twi scete weder jan
      - s[n=356]: Jefta to tha altere gan
      - s[n=357]: And sijn rioucht alder dwan.
      - s[n=358]: Thit is thet tredde,
      - s[n=359]: Hwa so otherne dath mitter hand
      - s[n=360]: So moet hi rema thet land
      - s[n=361]: Hwant hi had mitter blodega onlia (= mitten blodega onsla)
      - s[n=362]: Uerwrocht al dat land van Azia.
      - s[n=363]: Thit was thet fiarde,
      - s[n=364]: Hwer so was een man
      - s[n=365]: Ther mit tha fridom was bifan
      - s[n=366]: And nimt ene frowa ther naut fri is boren
      - s[n=367]: So had hi thine fridum al verlóren.
      - s[n=368]: So moet hi al to hand,
      - s[n=369]: Rema al Azia land
      - s[n=370]: And bat thet hiat feste hilde
      - s[n=371]: So fijr hia lewa wilde,
      - s[n=372]: Hit ni were thet ther een ander ewe come
      - s[n=373]: Ther him thit riocht binome
      - s[n=374]: And se moste tha ewe wol onfan
      - s[n=375]: Mer thio ewe scil immer also wassa dan
      - s[n=376]: Thet hio io fan io fridom naet qwjt cwd dwan.
      - s[n=377]: Thit riocht hildese manighen dach scone
      - s[n=378]: Al ont thi dach (= dad) thine koning nome.
      - s[n=379]: Jc wene thet thi koning ald ware
      - s[n=380]: Bi nioghen (= niogenda?) half hundert jare.
      - s[n=381]: Tha thi koning starf
      - s[n=382]: Her Emur dat ryke bihwarf
      - s[n=383]: Tha hi dat fornome (=  fornom)
      - s[n=384]: Thet hi in thet rike kome (= kom)
      - s[n=385]: Hi let biada al to hand
      - s[n=386]: Tha wijsta in alle Azia land
      - s[n=387]: And sprack hia scolde him wassa onderdan
      - s[n=388]: And tins en tianda jan.
      - s[n=389]: Tha wijste to samen comen and sprekan
      - s[n=390]: Hiara riucht were also dan
      - s[n=391]: Thet se ninne (= nine) man wilde wassa onderdan
      - s[n=392]: And wilde hise naet fri leta stan
      - s[n=393]: Hia wilde him sijn haud of slan.
      - s[n=394]: Thi konink sprack,
      - s[n=395]: Hi wilde habba tins and thine crona
      - s[n=396]: And thine fana scona.
      - s[n=397]: And alle thet land scolde him wassa onderdan.
      - s[n=398]: Tha tha wijste thisse reden heden vorstan
      - s[n=399]: Se deden al to hand to fara thine koning gan
      - s[n=400]: And dede him thet hoft of slaen
      - s[n=401]: And deden him bitha wege hwan
      - s[n=402]: Ho hit alle liode mochte sian
      - s[n=403]: Thet hiat tha konige hat (= hadden) dan
      - s[n=404]: End hia van hiara ewa naet wilde gan
      - s[n=405]: Want him thi arsta koning bad
      - s[n=406]: And himmen so hage bifolen had
      - s[n=407]: Melchisedech ther himmen gaf tha crona
      - s[n=408]: And thine fana scone
      - s[n=409]: And thine fridome aller best
      - s[n=410]: And that wine (= And bad that se hine) hilde al so fest
      - s[n=411]: So hia god[es] hilde
      - s[n=412]: And hiara lewend bihalda wilde.
      - s[n=413]: Thit onstoet manichen dach scone
      - s[n=414]: Efter tha slachta this koniges kone
      - s[n=415]: Aldus fule ween ic datter tele were
      - s[n=416]: Sexta half hundert jere
      - s[n=417]: Thet se sonder koning weren,
      - s[n=418]: Unt her Moises op thine berch Sinai com
      - s[n=419]: And tha ewa it Gode nom.
      - s[n=420]: Thit wil ic nu leta bliwa
      - s[n=421]: Van her Japhet wil ic scriva.
      - s[n=422]: Hi jof Japhet ene crone
      - s[n=423]: Thi (= Thio) was van golde scone
      - s[n=424]: Hwant hi ther overwrocht hadde openbaer
      - s[n=425]: Al omme tha fyftene jaer
      - s[n=426]: Ende ene fana hi him gaf
      - s[n=427]: Ghebonden an ene staf
      - s[n=428]: Thi fana was fan (= also) rade so bloet.
      - s[n=429]: Nu horad wat daer in screwen stoet
      - s[n=430]: That him scolde wesa onderdan al Europa land,
      - s[n=431]: And tins and tianda gewa to siner hand.
      - s[n=432]: Thit wil ic leta stan
      - s[n=433]: It Camme wil icket onfaen.
      - s[n=434]: Naet hi Cam ne gaf, mer hi sprack openbere
      - s[n=435]: Thet hi verdomet were.
      - s[n=436]: Theth (= Thech) heet hine in Affrica vare
      - s[n=437]: And sprack openbare
      - s[n=438]: Thet dio helle alther ware
      - s[n=439]: End der manich wnderlyck thing scolde scan
      - s[n=440]: Eer thio wrald scolde forgan
      - s[n=441]: Want hit arst van him cam
      - s[n=442]: Thetma tha afgoden beden an
      - s[n=443]: And aeck van tha sijn wt spronghen
      - s[n=444]: Tha twa and sawintich tongen
      - s[n=445]: Therma manighen scada van nom
      - s[n=446]: Want hit aeck van him com
      - s[n=447]: Thatma tha tawer lyst bigude onfaen
      - s[n=448]: Ther fan wart manich man binna Ninnive bidrogen.
      - s[n=449]: Want Nino mackad tha sted scone
      - s[n=450]: Hio was sine rikes een crone,
      - s[n=451]: Hwant thet falsche riocht van him quam
      - s[n=452]: Alder om wart fordomet binna Babilonie manich man.
      - s[n=453]: Uan Sem een man com
      - s[n=454]: Theert riocht wr Semis slacht an nom.
      - s[n=455]: This willa wi nu leta bliwa wel suime
      - s[n=456]: To wsa arsta ryme.
      - s[n=457]: Aldus bescriuet ALWIIN
      - s[n=458]: Thi master in tha boke sijn
      - s[n=459]: Thet van Noe and sijn jongerin
      - s[n=460]: Wt weren spretten
      - s[n=461]: Bij sijner lyf-stonde,
      - s[n=462]: Een and twintich tusunde.
      - s[n=463]: Nu ist comen to ende
      - s[n=464]: Thet rijm van Noë and van sijn kinde.
      - s[n=465]: Nu wil ic io thet Freske rijm onfaen
      - s[n=466]: And letad (= leta) io forstaen
      - s[n=467]: Ho hit him dede forgan
      - s[n=468]: Aldus biscriuet Josephus thi wigand
      - s[n=469]: Intha scrifta is hi wol bikant
      - s[n=470]: En bithiot in tha boke sijn
      - s[n=471]: Thetter in Azia stonde en hachtijt in
      - s[n=472]: And tho ther selva hachtijt altha wijsta to samen comen
      - s[n=473]: And enen rad thet se nomen
      - s[n=474]: Tolwe that se koren
      - s[n=475]: Hia were alle wel boren
      - s[n=476]: And gewen hemmen tha wald and thinen rede
      - s[n=477]: Hot se mit tha folka dede.
      - s[n=478]: Tha tolf enen rad nomen
      - s[n=479]: Al deer se to samen comen
      - s[n=480]: Ene keel dedense onfan
      - s[n=481]: And deden al thet folk ther ingan
      - s[n=482]: Ther in tha lande was bifan
      - s[n=483]: And hetenze thanna faran
      - s[n=484]: And fan tha lande keran
      - s[n=485]: Tha gevenze himmen mede thine fana and tha crone
      - s[n=486]: To ene waerteken scone
      - s[n=487]: In huck land thet se come
      - s[n=488]: Thet hit alle lioda fornome
      - s[n=489]: Thet se were to wera
      - s[n=490]: Al fri boren hera.
      - s[n=491]: That (= Tha) dit was dan
      - s[n=492]: Mit sorge deden se danna faran
      - s[n=493]: Se foren manigen sconen dach unt se dat fornomen
      - s[n=494]: Thet se onder ghene donhowe comen.
      - s[n=495]: Tha se ther comen farran
      - s[n=496]: Tha deden se slapa gan
      - s[n=497]: Want se mit sorge weren bifan
      - s[n=498]: Tha hit to der midda nacht com
      - s[n=499]: Tha thre kelen deden opstaen
      - s[n=500]: And deden dannan farran
      - s[n=501]: Al unt se thet fornomen
      - s[n=502]: Thet se nei Ybernia comen
      - s[n=503]: Tha dede thi ene keel an lande gan
      - s[n=504]: Tha thi land gung was dan
      - s[n=505]: Tha twene deden al tho hand
      - s[n=506]: Keren to selves land.
      - s[n=507]: Tha thi koning thet nie meer vernam
      - s[n=508]: Tho tha selva lande thet hi quam
      - s[n=509]: An bigonde tha folke to freia wel openbare
      - s[n=510]: Hwerana hia comen were
      - s[n=511]: Hia spreken tha konige weder to alto hand
      - s[n=512]: Hia wer comen wt Asia land
      - s[n=513]: Uan Sem ther thi arsta konige (= konig) was
      - s[n=514]: Ther thisse wrald e gekas
      - s[n=515]: And hia weren to wera
      - s[n=516]: Al fri boren hera.
      - s[n=517]: Tha thi koning van Ybernia thet fornom
      - s[n=518]: Hi dede himme grat era dom
      - s[n=519]: Hi gaf himmen thet selve land
      - s[n=520]: Thet se mosten wonia sonder tins end pand
      - s[n=521]: So lang thio werreld stan scolde
      - s[n=522]: Of hia ther vonia wolde.
      - s[n=523]: Nu horad ho thit land is dan inder fere
      - s[n=524]: Om thet ene fiarndel geed thet windermere
      - s[n=525]: And thet other thi frana see meide (= mede)
      - s[n=526]: And thet tredde thio engeheide
      - s[n=527]: And thet fiarde is mit bamum al om bi fan
      - s[n=528]: Ther nimmermeer ne(n) folk kan gan.
      - s[n=529]: Thit willa wi nu leta stan
      - s[n=530]: Een other willa wi onfan
      - s[n=531]: Nu horad hot tha sawen kelen deden dwan
      - s[n=532]: Hia dede hiara seil <an> op tian
      - s[n=533]: End deden danna farran
      - s[n=534]: Unt se thet fornomen
      - s[n=535]: Thet se tha amse op comen
      - s[n=536]: Tha se to lande comen
      - s[n=537]: Ene rede thet se nomen
      - s[n=538]: And deelden al mit erum hiara here
      - s[n=539]: An sawen scere
      - s[n=540]: Want se alther lewenden (= leweden) ellic in sijn land
      - s[n=541]: Sonder rawe and sonder pand
      - s[n=542]: Se leveden manigen dagh scone
      - s[n=543]: Al ont thi leider thio tyd come
      - s[n=544]: Thet se thine queade raed deden ongan
      - s[n=545]: Ther himmen thi divel dede cund dwan
      - s[n=546]: Want hia tha herferd heden dan
      - s[n=547]: Tha se disse herferd deden bistan
      - s[n=548]: Tha deden se to farra thine koning gan.
      - s[n=549]: Tha se to farra thine koning comen tha spraken se openbare
      - s[n=550]: Thet se sonder riocht ware
      - s[n=551]: Hoder hise wilde onfan
      - s[n=552]: And sijn riocht wilde cund dwan
      - s[n=553]: Si wolden him to riocht wassa onderdan.
      - s[n=554]: Tha thi koning thet hade vernomen
      - s[n=555]: Thet se ther waren comen
      - s[n=556]: Hi dede se onfan blydelike
      - s[n=557]: Want hi heder op raden rijkelijke
      - s[n=558]: Want hise dorste na mit scride (= stride) bistan
      - s[n=559]: Unt se there selve mit wilkore come an
      - s[n=560]: Thet se nomen thin aindom
      - s[n=561]: It this selves koniges handom.
      - s[n=562]: Tha dit was dan
      - s[n=563]: And hise hadde onfaen
      - s[n=564]: Tha deden (hi) himmen sine riochten cund dwan
      - s[n=565]: Tha riochta hi sine Sister gaf ho hi mochte wol scerpe
      - s[n=566]: Bi riochta tha Freeske merka.
      - s[n=567]: Nu wil ic io this quaeda ridders nama cund dwan
      - s[n=568]: Heten was hi Johan.
      - s[n=569]: Thit selve was thi nama sijn
      - s[n=570]: Aldus bescriuet mester ALWIIN
      - s[n=571]: Tha se thine riochten (= riochter) hadden onfan
      - s[n=572]: Tha deden se dana farran
      - s[n=573]: Unt se thet fornomen
      - s[n=574]: Thet se to Gronen-borghe komen
      - s[n=575]: Wol smine thi koning efter cam
      - s[n=576]: Mit Johan sijn dochter man
      - s[n=577]: To Gronenborge hij een huus wrochte
      - s[n=578]: And heet thet hi over Freeske merke riochte.
      - s[n=579]: And bad that hia van hiara Gode scolden gan
      - s[n=580]: And warda sijn afgodum onderdan.
      - s[n=581]: Thet selva bod deden hia ontfan
      - s[n=582]: And wirden al mit onrechte
      - s[n=583]: Des leide divels knechte.
      - s[n=584]: It thissa selva koning bigude thi arsta aindom instan
      - s[n=585]: Ther thit land e gewan
      - s[n=586]: Dech so stoed hit mer een half jere.
      - s[n=587]: Tha thi koning dede dana kere
      - s[n=588]: To sijn ain land
      - s[n=589]: Tha Fresen thet fornamen to hand
      - s[n=590]: To Gronen borge thet se comen
      - s[n=591]: Enen rad thet se nomen
      - s[n=592]: Hia deden hiara hera onfan
      - s[n=593]: And sijn haud deden se him of slan
      - s[n=594]: And nommet (= nomment) bi tha here
      - s[n=595]: An worpend an ginne dunhowa mere
      - s[n=596]: And nomen tha frowa bither hand
      - s[n=597]: And sentenze weder to Deenmerke in her ain land.
      - s[n=598]: And heten thet hioet segede to wera
      - s[n=599]: Tha koning her riochta hera
      - s[n=600]: Thet hia tha koning graet torn hadden dan
      - s[n=601]: Thet hia sine riochter heden dad slain.
      - s[n=602]: Thio frowa thet naet ni leet
      - s[n=603]: Ther her tha Fresen heet
      - s[n=604]: Hio foer al to hand
      - s[n=605]: Weder in hiara ain land
      - s[n=606]: Tegins her thi koning com
      - s[n=607]: And sprack openbere
      - s[n=608]: Thet hio welkoma were
      - s[n=609]: And sprack hio scoldet him cund dwan
      - s[n=610]: Ho hit in Fresland were dan
      - s[n=611]: Thio frowe sprack tha koning to, ic selt io wol cund dwan
      - s[n=612]: Ho thet riocht in Fresland is dan
      - s[n=613]: Hio sprack, wi and awach
      - s[n=614]: Thet ic thet land à bi sach
      - s[n=615]: Tha divels knechten to samen thet se comen
      - s[n=616]: Thine quaede raed thet se nomen
      - s[n=617]: Mine allerliaveste deden se onfan
      - s[n=618]: And deden him thet haud of slan.
      - s[n=619]: End thi leider thet hi nu rottad in ghin donhowe mere.
      - s[n=620]: Ghelijke of hi een thiaf were.
      - s[n=621]: Nu her koning is t io cund dan
      - s[n=622]: Ho hit ws ermum in Fresland is forgan
      - s[n=623]: Want hi t io alle gader to tornedan (= Want hit is io allegader
          to torne dan)
      - s[n=624]: Hot willa i hier om nu dwan.
      - s[n=625]: Ack wil ic jo cund dwan
      - s[n=626]: Ic wene thet ic se mit ene kinde bifan
      - s[n=627]: Bij mijn ful lauwe man
      - s[n=628]: Ther mi thio quaede thiede bi nom
      - s[n=629]: Tha thi koning thit hede forstan
      - s[n=630]: Hi dede sijn haud neder slan
      - s[n=631]: Nene andert him tha (= hi ther) frouwa jof
      - s[n=632]: Sijn haud hi naut op hof
      - s[n=633]: Mer ginck op sine palaes
      - s[n=634]: Ther sine stede winne was
      - s[n=635]: Ende sente bodan al to hand
      - s[n=636]: Efter alle Danmerke land,
      - s[n=637]: And bad thet tha wijste come
      - s[n=638]: Him to bata and to frome
      - s[n=639]: Tha himmem tha (= that) botscap was dan
      - s[n=640]: Tho fara thine koning hia comen gan.
      - s[n=641]: Thi koning sprack openbere
      - s[n=642]: Thetter grat leid to lande comen were
      - s[n=643]: An himmen tha Fresen grat onriocht heden dan
      - s[n=644]: Hia heden sijnen riochter dad slan.
      - s[n=645]: And hi wilde se mit stride bistan
      - s[n=646]: And hia scolde him helpe dwan
      - s[n=647]: Tha wijste spreken openbere
      - s[n=648]: Thet hi herde onfroed were
      - s[n=649]: Hia woldet him forraden thet hi tha herferd naet scolde ongan
      - s[n=650]: Tha Fresen scolden him sonder twivele dad slan
      - s[n=651]: Hia were alle divele.
      - s[n=652]: Tha (= Thi) konig dede tha herferd bistan
      - s[n=653]: An deder ther wijste reed om gan.
      - s[n=654]: Nu hored ho hi (= hit) dede forgan
      - s[n=655]: Thi (= Thio) Frouwe was mit kinde bifan
      - s[n=656]: Tha thio frouwe this kindes nas
      - s[n=657]: Als thio tyd om komen was
      - s[n=658]: Tha dedema thet kind sin feders nama cund dwan
      - s[n=659]: Aldus moge ijt forstan
      - s[n=660]: Tha thet kind boren was to hant
      - s[n=661]: Sprang thet ni meer in Fresland
      - s[n=662]: Thet ther in Deenmerken een kind were boren
      - s[n=663]: Ther se alle scolden werda bi verloren.
      - s[n=664]: Tho hant da se thet vornomen
      - s[n=665]: Tho samen thet se comen
      - s[n=666]: And spraken openbare
      - s[n=667]: Thet thet selve kind boren were
      - s[n=668]: Ther himmen fele van seged were
      - s[n=669]: Want hia sijns fol jerne ombare
      - s[n=670]: Tha wijsta spreken thet se hadden forstan
      - s[n=671]: And hia wilde een rad ongan
      - s[n=672]: Ther tha kinde scolde swre bislan
      - s[n=673]: Hia wolde allen thit haud ofslan
      - s[n=674]: Ther nat fri wer dan
      - s[n=675]: Hit wer man ofta wijf
      - s[n=676]: Hia wolde him nimma thet lijf
      - s[n=677]: Bihalva to were Magnus thin houske ridder
      - s[n=678]: Hi moste wol allene in land gan
      - s[n=679]: Wan hi was himmen to riochte onderdan
      - s[n=680]: Theth (= Thech) was hi to were
      - s[n=681]: This koniges hagesta ridder
      - s[n=682]: Thit herscip stoed een tijd unt se ther to comen
      - s[n=683]: Thet se thin aindom weder nomen.
      - s[n=684]: Thit leta wi nu bliva
      - s[n=685]: Van tha kinde wil ic scriwa
      - s[n=686]: Thet kind wox binnan twam daghen
      - s[n=687]: Al (= Als) oder binnan tolwum plagen
      - s[n=688]: Hit wox meer binna ene jare
      - s[n=689]: So en other binna fiower jerum for ware
      - s[n=690]: Tha hi was XV. jeer ald
      - s[n=691]: Tha was hi stolt en balt
      - s[n=692]: Hia dede op tha streta gan
      - s[n=693]: Hi dede se alle te dele slan
      - s[n=694]: Mit siner ferdere hand antwere
      - s[n=695]: Ther him lyk boren were.
      - s[n=696]: Tho hand thit een jonghelijn onsach
      - s[n=697]: This ondede ther hi plach
      - s[n=698]: Hi dede to him gan,
      - s[n=699]: Ende seide hi scolde sijn spil leta stan
      - s[n=700]: And scolde gan to ghin dun howa mere
      - s[n=701]: Ther sijn fader wrrotad lijck ene scaker were,
      - s[n=702]: And him hadden (= haddent) tha Fresen to torn dan
      - s[n=703]: And hi ther om solde wreke dwan
      - s[n=704]: Were hi en wel gheboren man
      - s[n=705]: Tha thi junghera thissa word hadde forstan
      - s[n=706]: Hi dede sijn haud to dele slan
      - s[n=707]: Ene lawa moed dedi hi on fan
      - s[n=708]: And ghing to fara siner moder stan
      - s[n=709]: And fregede openbere
      - s[n=710]: Hwer sine fader were
      - s[n=711]: Ne wilde hiat him nat suime cund dwan
      - s[n=712]: Hi wolder her thet hawet of slan.
      - s[n=713]: Tha thio frowe thet forstoet
      - s[n=714]: Hio wart bi drouet in her moet.
      - s[n=715]: To tha jonghere thet hio sprack
      - s[n=716]: Forwar wil ic thi sega dat,
      - s[n=717]: Thine feder was een man
      - s[n=718]: Tha Fresen weren him onderdan
      - s[n=719]: Hia deden him inet (= met) quade rade
      - s[n=720]: Thet haud of slan foldrade,
      - s[n=721]: Thi leider in ghin donhowe mer
      - s[n=722]: Rottad hi als en scaker.
      - s[n=723]: Nu ist thi alle candich (= cundich) dan
      - s[n=724]: Ho hit thine fader is forgan,
      - s[n=725]: Wiltu thi (= tha) Fresen bistan mit kijf
      - s[n=726]: Ic hab dis anxta hit costa din lijf
      - s[n=727]: Tha thi jonghera dit hade forstan
      - s[n=728]: To fara thine koning ghingh hi stan,
      - s[n=729]: Naet langera hi stoet
      - s[n=730]: Mer hi sochte this koniges foet
      - s[n=731]: Thi konig seide wel saen
      - s[n=732]: Thet thi jonghera scolde op staen
      - s[n=733]: En vragede wat hi sochte
      - s[n=734]: Of wat nimere hi brochte;
      - s[n=735]: Thi jonghera sprack openber to den koning
      - s[n=736]: Him were seyd jamerlijke thing
      - s[n=737]: Tha Fresen heden hia (= hiar) riochter fan
      - s[n=738]: Thet was mine feder johan
      - s[n=739]: Ther hia to riochte scolden wasa onderdan
      - s[n=740]: And habbad him thet haud ofslan
      - s[n=741]: And hit is mi seid openbere
      - s[n=742]: Thi (= Thit) ene ver wytlike mere.
      - s[n=743]: Thet hi in ghin don howe mere
      - s[n=744]: Rottad als en mordenere.
      - s[n=745]: Her koning ho lange wil j alhier to stan
      - s[n=746]: Thet ghi hier om nin herferd/willad dwan.
      - s[n=747]: Ne wil j ther naet om dwan
      - s[n=748]: So moet ic self tha herferd bistan
      - s[n=749]: Ho hit mi erme scil forgan
      - s[n=750]: End wracka thet mi tha Frezen habbad dan
      - s[n=751]: Al scolde ic thin daden gan (= dad ongan).
      - s[n=752]: Tho thi koning thet forhorde
      - s[n=753]: Thet thi jonghera sprac disse worde.
      - s[n=754]: Hi sprac al onsaligha man
      - s[n=755]: Nu laet disse rede stan,
      - s[n=756]: Want wiltu thisse herferd bistan
      - s[n=757]: Hia scillad thi sonder twivel dad slan
      - s[n=758]: Neen sprac thi junghera tha koninge to
      - s[n=759]: Hit scil niet also
      - s[n=760]: Ghi scillad mi ghewa and mine hand
      - s[n=761]: Thet aller sconste want
      - s[n=762]: En alther tho scil ic habba an miner were
      - s[n=763]: Tha aller besta seghelere
      - s[n=764]: Ther thit water connad bowa
      - s[n=765]: And alther to dat beste lyth an trowa
      - s[n=766]: Ther in disse land is fol weel.
      - s[n=767]: End gewa mi ther to een keel
      - s[n=768]: Ther se van sulcker hude
      - s[n=769]: Thet hit moghe daia wynd wage and flode
      - s[n=770]: Ik moet tha reise bistan
      - s[n=771]: Ho hit mi erme scil forgan
      - s[n=772]: Ic scilze fan zonder twivel
      - s[n=773]: Hia ondrege mi thi leda divel
      - s[n=774]: And wilse hir bringha to lande
      - s[n=775]: Her koning to jowes selves hande
      - s[n=776]: And aeck so wil ic se van hiara riocht qwijt dwan
      - s[n=777]: Ther hia van semme hadde onfan
      - s[n=778]: And tins en tianda mi gewa,
      - s[n=779]: So gerna so hia willad lewa.
      - s[n=780]: Thi koning sprac nu ic thi letten naet ne mach
      - s[n=781]: Nu moet ic di orlof gewa dach (= thech)
      - s[n=782]: End lete thi wta lande fara,
      - s[n=783]: God wse liawa Hera
      - s[n=784]: Thi leet thi weder comnia sond
      - s[n=785]: And jof him segelen, keel, lyth end wand.
      - s[n=786]: Tha disse reden was dan
      - s[n=787]: Tha dede thi jonghera tho tha kele gan
      - s[n=788]: End dede mit tha folke thet seil op tian
      - s[n=789]: End foer so lange ont hi dat fornam
      - s[n=790]: Thet hi to Grone-borge cam
      - s[n=791]: End com to ther selva hachtyd
      - s[n=792]: Ther al tha Fresen weren blyd
      - s[n=793]: End ther hia to samen weren comen
      - s[n=794]: End habbad graete onsalicheid vernomen
      - s[n=795]: Ther manigha Freze zware biquam
      - s[n=796]: Thit willa wi nu leta stan.
      - s[n=797]: Tha thi jonghera an dit land cam
      - s[n=798]: Hi dede thet diore wand to handa tian
      - s[n=799]: Manich Freze dede hit on sian.
      - s[n=800]: Hi bede also weel
      - s[n=801]: Sauwen riochteren indeen keel
      - s[n=802]: Hia wolden wrsian
      - s[n=803]: Ho hit in da keel were dan.
      - s[n=804]: Tho hand tha thi jonghera thet hede fornomen
      - s[n=805]: Thet hia to him weren comen
      - s[n=806]: Hi dede se mit nide ontfan blydelike
      - s[n=807]: Ther himen alle bicom zwaerelyke
      - s[n=808]: Uan sine selves lijthe
      - s[n=809]: Machad hise alle blide
      - s[n=810]: So fele hia tha diore lijthe nomen
      - s[n=811]: Thet se in eene slaep comen.
      - s[n=812]: Tho thi jonghera thet hadde forstan
      - s[n=813]: Thet se mit slape weren bifan
      - s[n=814]: Hi dede sijn seil op tian
      - s[n=815]: And dede tha rickan thana faran
      - s[n=816]: Ende dedense (= dedese) to ene stene festa sluta
      - s[n=817]: Thet hia ther <wer> weren buta
      - s[n=818]: Tho thi jonghera thet fornam
      - s[n=819]: Thet hi to jenne dun howe mer cam
      - s[n=820]: Hi sprac j heren ghi moghen wol upstan.
      - s[n=821]: Nu scil j ju lan ontfaen
      - s[n=822]: Ic wene thet comen is thi dach
      - s[n=823]: Ther ic na wralde liawer sach
      - s[n=824]: In thisse dun howe mere
      - s[n=825]: Rottad min fader als en mordenere
      - s[n=826]: Thit habba j min koning end mi to laster dan
      - s[n=827]: Hir scil j wirck lan ontfan
      - s[n=828]: Nu vil ic jo thre keren cund dwan,
      - s[n=829]: Keset huc j willad omgan
      - s[n=830]: Thi arsta ker is aldus dan
      - s[n=831]: Hor jo liawera se thet ic jo allen thet haud dwe of slan,
      - s[n=832]: Than ic jo hir an gronde lete gan
      - s[n=833]: Than j thine aindom to miner hand onfan.
      - s[n=834]: Om thet torn ther j mi habbad dan.
      - s[n=835]: Tha sawen heran nomen thine aindom
      - s[n=836]: Ther manigha Freza quaelikébicom.
      - s[n=837]: Want se deden alle van hiarra Gode gan
      - s[n=838]: End worde tha divele onderdan.
      - s[n=839]: Tha thit was dan
      - s[n=840]: Thi jonghera on thet hise (= on se thet hi) sprang,
      - s[n=841]: Mit feste bandu[m] hise thwang
      - s[n=842]: Wol openbere
      - s[n=843]: Lyck ofze thiawen were.
      - s[n=844]: Tho hi dat hadde dan
      - s[n=845]: Hi dede sijn seil op tian
      - s[n=846]: Ende fordede (= ferde) tha heran woldelyke
      - s[n=847]: Tho danmerken in this koniges ryke.
      - s[n=848]: Tho thi koning thet fornom
      - s[n=849]: Thet thi jonghera weder to land com
      - s[n=850]: Hi dede him to ghins gan
      - s[n=851]: And had hine blidelijke onfaen
      - s[n=852]: An tha hia thet an saghen
      - s[n=853]: Thet tha Frezen bonden laghen
      - s[n=854]: Him sce na wralda liawera dach.
      - s[n=855]: Nu moghi hera hot hi plach
      - s[n=856]: Hi sprac tha herum to
      - s[n=857]: J Heran nu horad hir to
      - s[n=858]: Hot ic jo wolle nu dwan
      - s[n=859]: J scillad nu onfan
      - s[n=860]: Tha zwersta riocht à wrald ontfeng ing man
      - s[n=861]: Om thet torn ther j mi habbad dan
      - s[n=862]: Tha ghing thi koning op sijn palas
      - s[n=863]: Ther sine sted winnige (= winninge) was.
      - s[n=864]: Thi Koning sente bodan al to hand
      - s[n=865]: In tha sawen seland
      - s[n=866]: And bot thet se to fara him come
      - s[n=867]: End thine aindom an nome
      - s[n=868]: Ne wilde hiat nat dwan
      - s[n=869]: Hi wilde tha sawen thet haud of slan.
      - s[n=870]: Tho hand tha Frezen comen
      - s[n=871]: Tha hia tha boetscap heden vernomen
      - s[n=872]: Thet zware riocht habbet/hia nomen
      - s[n=873]: Ther himmen quaelike is bikomen
      - s[n=874]: Wt this koniges handum
      - s[n=875]: Tha dedense al mit scandu[m].
      - s[n=876]: Tho se thit hadden dan
      - s[n=877]: Tho dede thi koning himme[n] sijn riocht cund dwan.
      - s[n=878]: Nu wil ic io leta forstan
      - s[n=879]: Ho tha zwera riocht (= sint) dan.
      - s[n=880]: Thet arst scil j forstan
      - s[n=881]: Ghi scillad onsen efgod bidda an
      - s[n=882]: Ende ghi scillad van tha kristena gan
      - s[n=883]: Thit was sondelijke dan.
      - s[n=884]: Thet other ther se on momen (= nomen)
      - s[n=885]: Alse tha kinden in tha wralde komen
      - s[n=886]: So dedema himmen tha holtena wittha om thine hals slan,
      - s[n=887]: Ho hit alla liode mochte onsian
      - s[n=888]: That hia ghinzen weren van hiara gode
      - s[n=889]: End stonden to this divels bode.
      - s[n=890]: Thit is thet tredde,
      - s[n=891]: In huc land of hws so se come
      - s[n=892]: Thet se allermanlyk tha foten in tha hand nome
      - s[n=893]: Aldus was hit jammerlyke dan
      - s[n=894]: Ther se it tha koning hadden ontfan.
      - s[n=895]: Thit is thet fiarde riocht
      - s[n=896]: Ther thi koning hadde wrocht
      - s[n=897]: Al thet qwick there was fat
      - s[n=898]: Thet hiat wt tha lande thi tha koninge lat
      - s[n=899]: Selve mosten hia mit tha regge end ther hand
      - s[n=900]: Bowa hiara ain land
      - s[n=901]: Ho hia ther nat bet to come
      - s[n=902]: Thet hia thine fridom weder nome.
      - s[n=903]: Thet fyfte ther se hadden ontfan
      - s[n=904]: Nu horad ho hiarra scoen weren dan
      - s[n=905]: Fan ruga peerdis hudum werense dan
      - s[n=906]: Ther se wr hiara foten scolden tian.
      - s[n=907]: Thet sexte is als thi koning scolde to stride
      - s[n=908]: Tha Frezen dede hi to fora him gan jefta ride.
      - s[n=909]: Ho hia worden slagen doet
      - s[n=910]: Ofta brocht hi se in grater noet.
      - s[n=911]: Aeck dede hi himmen ene zwarta fane
      - s[n=912]: Ho hit alle liode mochten siane
      - s[n=913]: Thet hia tha koning weren onderdane.
      - s[n=914]:
        - Thit is thet sawende riocht
        - Thet hi himmen dede gewa
      - s[n=915]: Thins end tianda van al hiara hewa
      - s[n=916]: And alder to tolwe pond panniga
      - s[n=917]: Thet weren alle goldena bisantiga.
      - s[n=918]: And alle tha hws ther weren dan
      - s[n=919]: Ther sculden sonderlinge bisantiga fan
      - s[n=920]: Tha deden tha liode en clenera timmer dwan
      - s[n=921]: Ho hia tha konige nin tian (= tiande) torsten jan
      - s[n=922]: Tho dede thi wind thet wirck al to slan.
      - s[n=923]: Ther tha Frezen hadde dan
      - s[n=924]: Tha se thet fornomen
      - s[n=925]: Tho samen thet se comen
      - s[n=926]: Enen rad dat se momen (= nomen)
      - s[n=927]: End hia wolden wt tho (= tha) lande gan
      - s[n=928]: End letad (= leta) thit land ferdomet stan.
      - s[n=929]: 'Want hia thine zwera tianda naet langhera mochten jan:'
      - s[n=930]: Ther himmen thi koning hede cund dwan (= dan).
      - s[n=931]: Nu moghe ghi forstan
      - s[n=932]: Hu ther Frezena jelde weren dan
      - s[n=933]: Hwa so ene Freze doet sloge mit wolde
      - s[n=934]: Thet hine mit ene onrena zwine golde.
      - s[n=935]: Thi koning sprac hi wilde habba tha crone
      - s[n=936]: End thine fana scone
      - s[n=937]: Ne wilde hiane him naet ian
      - s[n=938]: Hi wilde himmen thet haud ofslan.
      - s[n=939]: Tho da heren thit hadden vernomen
      - s[n=940]: Tho samen een raet thet se nome[n]
      - s[n=941]: Op ther Emze thine Fana thet se growen
      - s[n=942]: Tha crona hia tha koning jowen
      - s[n=943]: And spraken openbere
      - s[n=944]: Thet thi fana verloren were
      - s[n=945]: End hiat ietta naet cuden forstan
      - s[n=946]: Hwelck hiara hit hede dan
      - s[n=947]: Thi fana als ic wene lach under ther erde
      - s[n=948]: Fyfta half hundert jere verwirde.
      - s[n=949]: Tho thit was fergan also
      - s[n=950]: Tha sprac thi konig tha heru[m] to,
      - s[n=951]: J scillad in jo land borgen end sloet dwan
      - s[n=952]: So moge j mi naet ongan.
      - s[n=953]: Tha Frezen spraken tha konig weder tho,
      - s[n=954]: Her koning hit scil naet also
      - s[n=955]: Hia wilde liauwera thine dad onghan
      - s[n=956]: Than hia ing meer borgh wilde onfan.
      - s[n=957]: Thi koning leet dit aldus bistan
      - s[n=958]: End thochte thet hia him nimmer scada mochte dwan.
      - s[n=959]: Nu horad hot thi koning ontfeeng to lane
      - s[n=960]: Om tha zwera riocht ther hi[m] (= hi him) hadde dane.
      - s[n=961]: Thet arste laster thet se thine ridder hadden onfan,
      - s[n=962]: And deden him thet haud of slan.
      - s[n=963]: Thet other is aldus dan.
      - s[n=964]: Tho se that herferd mit karle dede ongan
      - s[n=965]: Tha deden se den nia Keiser wol onsote
      - s[n=966]: Binden bede handen ende fote.
      - s[n=967]: And se gewen this koniges manne
      - s[n=968]: Aldus was ther (= thet) other laster dane
      - s[n=969]: Thit is thet tredde,
      - s[n=970]: Tho se weder van Rome comen
      - s[n=971]: And heden thin fridom weder nomen
      - s[n=972]: To samen thet se comen
      - s[n=973]: Een rad thet se nomen
      - s[n=974]: Thet hws to Gronen-borge dede se to slan.
      - s[n=975]: Ther thi koning sine riochter hadde dan.
      - s[n=976]: Thit is thet fierde end is aldus dan
      - s[n=977]: This koniges kind deden se fan
      - s[n=978]: And deden hit bitha Amse an ene thurne bam hwan
      - s[n=979]: Ho hit alla liode mochte sian
      - s[n=980]: Thet se et tha koninge to laster heden dan.
      - s[n=981]: Thit fyfte is aldus dan
      - s[n=982]: Thet hia thine fridom it Karle habbad ontfan.
      - s[n=983]: End sint tha koning ontgan
      - s[n=984]: Want hia him eer al weren onderdan
      - s[n=985]: Aeck gaf thi himelsche koning an twarra
      - s[n=986]: Sauwen wtferkerne karran.
      - s[n=987]: Tho se to Rome komen
      - s[n=988]: Om tha zwarre riocht ther se itta koning heden nomen.
      - s[n=989]: Nu horad and ghi scillad forstan
      - s[n=990]: Hu ws tha Godis nade cam
      - s[n=991]: Sinen jnghel hi neder sant
      - s[n=992]: To Northumbrana in thet land.
      - s[n=993]: Tho thi jnghel thet vernom
      - s[n=994]: To sinte Wilbrord thet hi com
      - s[n=995]: Hi sprac to him openbare
      - s[n=996]: Thet thi himelsche koningh verbolghen waere.
      - s[n=997]: Om thet torn ther thi koning van Danmerkum tha Frezem hadde dan.
      - s[n=998]: Tha hitha Frezen alther to hadde thwingen (= thwangen?)
      - s[n=999]: Thet se van tha himelsche koning weren gangen.
      - s[n=1000]: And beden tha afgoden an
      - s[n=1001]: Thit dede hi ther omme dwan
      - s[n=1002]: Ho se scolden van tha (= ther) riochta weerheid gan
      - s[n=1003]: Ther se itta arste koning hadden ontfaen.
      - s[n=1004]: Tho thio ander werreld bigude instan
      - s[n=1005]: Hi scolde up stan
      - s[n=1006]: Tho tha mere scolde hi gan
      - s[n=1007]: Al ther scolde hi een keel finda stan
      - s[n=1008]: Al ther finstu twa rema an
      - s[n=1009]: Ic scil wassa din leidis man.
      - s[n=1010]: Tha thisse reden was dan
      - s[n=1011]: Tho dede sinte Wilbrord,
      - s[n=1012]: Mit tha jnghel gan to this scipis bord.
      - s[n=1013]: Tha se inden keel comen gan
      - s[n=1014]: Tha deden se thet seil optian
      - s[n=1015]: End for manighem (= manighen) schonen dach ont se dat fernomen
      - s[n=1016]: Thet se ther don howe comen
      - s[n=1017]: Tha dede thi jnghel van him sceida
      - s[n=1018]: Ende seide that him god moste leida.
      - s[n=1019]: Thet sprac thi jnghel, hi scolde fara an thit land
      - s[n=1020]: Hijr scolde teken scane maniger hand.
      - s[n=1021]: Thet arste alstu thet fornimste
      - s[n=1022]: Alstu tha Amse opcomste,
      - s[n=1023]: Alther finstu sawen thurrad baman stan
      - s[n=1024]: Tha scillad thanne ni blosman ontfan.
      - s[n=1025]: Thet other, alstu to Bentim comste gan
      - s[n=1026]: So deth thi houske Ridder Magnus (thi) wol onfan
      - s[n=1027]: Thech sciltu mit thine foet an thine steen buch (= berch) slaen
      - s[n=1028]: Ther scil ene scone burna wt gan.
      - s[n=1029]: Thet tredde is aldus dan
      - s[n=1030]: Tha sex selanden scillad thi werda onderdan
      - s[n=1031]: End thi sawen (= sawende) scil thi weder stan.
      - s[n=1032]: End menich torn thi dwan
      - s[n=1033]: Thech scil hit thi to riochta werda onderdan.
      - s[n=1034]: Aldus is thet fiarde dan
      - s[n=1035]: Als thi tha sawen zelanden sind werden onderdan
      - s[n=1036]: So sciltu op tha Amse gan
      - s[n=1037]: And thine scona fana wt ther erde tian.
      - s[n=1038]: Want hi leget openbare
      - s[n=1039]: Of hi tha selva dei mackad ware.
      - s[n=1040]: Thet fyfte ther wil ic thi sega van
      - s[n=1041]: Twa herferd sciltu mit himme[n] ongan
      - s[n=1042]: Beda (= Bedera) sciltu thin sighe hwerva,
      - s[n=1043]: Als this is dan so scil tu sterwa
      - s[n=1044]: Ent wt tha lande scilma di fera
      - s[n=1045]: And tho Wtracht in thine doem kera.
      - s[n=1046]: Tho disse reden was dan
      - s[n=1047]: Tha dede thi jnghel van him flian
      - s[n=1048]: And bad thine ricka
      - s[n=1049]: Thet hi to disse land treka
      - s[n=1050]: Thi ricka thet ne leet
      - s[n=1051]: Ther him thi jnghel dwan heet.
      - s[n=1052]: Hi dede tho tha lande tian
      - s[n=1053]: Thech was hi mit sorghe bifan
      - s[n=1054]: Tha hi to lande com
      - s[n=1055]: Tha blomen (= bomen) tha blosmen weder nomen
      - s[n=1056]: Bihalva thi ene bam
      - s[n=1057]: Ther hia deden thine konigis sin on-<heden> hwan,
      - s[n=1058]: Thi ricka ghing wt (= wnt) hi thet fornom.
      - s[n=1059]: Thet hi to Magnus to Bentim com.
      - s[n=1060]: Thi houske ridder ontfeng him wel sote
      - s[n=1061]: Thech so staet hier thin steen mit tha fote
      - s[n=1062]: Een born ontsprang ther wt tha stene
      - s[n=1063]: Ther deepte hise in alghemene
      - s[n=1064]: Ther op tha borg weren bi fan
      - s[n=1065]: Bede frow ande man
      - s[n=1066]: Al dede hise bikera
      - s[n=1067]: End mit heilige scrifte lera
      - s[n=1068]: Tho dit was dan
      - s[n=1069]: Tha deden tha ricken beide to ther wisere (= tha wisen) gan
      - s[n=1070]: And bigond to prediken and to leran
      - s[n=1071]: En to Gode wel bikeran
      - s[n=1072]: Al ther deden se danna keren
      - s[n=1073]: Unt se thet fornomen
      - s[n=1074]: Thet se to tha Flediepe komen
      - s[n=1075]: To (= Tho) se ant land comen
      - s[n=1076]: Thet folk himmen to ghins quam
      - s[n=1077]: And bigudense tho fiochten an
      - s[n=1078]: Thine ricka dedense verdewa (= verdriewa)
      - s[n=1079]: An sijn prediken wolde hia nat lieuwa.
      - s[n=1080]: Thi jnghel tha thi him quam
      - s[n=1081]: And sprac hi scolde weder to lande gan
      - s[n=1082]: Eft wert hi verdreven also
      - s[n=1083]: This wart thi rika herde onfro.
      - s[n=1084]: Thi jnghel to him quam wol suime
      - s[n=1085]: End seid, thit folck scil wassa dine.
      - s[n=1086]: Du scilta weder gan ant land
      - s[n=1087]: Want God hatse jowen in thijn hand.
      - s[n=1088]: Thi ricka weder an thet land quam
      - s[n=1089]: Tha heiliga hi to helpe nam
      - s[n=1090]: And bigude to prediken and to leren
      - s[n=1091]: End tha liode to gode keren.
      - s[n=1092]: Tha dit was dan
      - s[n=1093]: Tha dede hi weder to scipe gan.
      - s[n=1094]: Ont hi thet fornom
      - s[n=1095]: Thet hi to Bentim weder com
      - s[n=1096]: Tho leet hi bodia al to hand
      - s[n=1097]: To fara hin (= him) tha sawen Selant.
      - s[n=1098]: Als hi thet had fornomen
      - s[n=1099]: Thet tha Frezen to fara him weren komen.
      - s[n=1100]: Hi sprac, hia scolde tha Nordska konig ongan
      - s[n=1101]: End wirda tha Romske koning onderdan
      - s[n=1102]: Aeck scil thi to slan jo efgode
      - s[n=1103]: End stan to this himelsche koniges bode.
      - s[n=1104]: Nu scil j mi gewa thine zwera tianda
      - s[n=1105]: Den wil ic masteren senda
      - s[n=1106]: Ther jo kerka end Godis hws scillad dwan
      - s[n=1107]: Al ther so scillad jo kinden thine kersten doen (= kerstendoem)
          ontfaen
      - s[n=1108]: Aeck moet j op thine achtende daghe
      - s[n=1109]: Gan binna ther kerka wage
      - s[n=1110]: And nede it that himelsche koning soka
      - s[n=1111]: Uor jo end jo eldera mit offer and mit boka
      - s[n=1112]: Ho hia itta himelsche koninge
      - s[n=1113]: Ontfan moghe tha ewighe woninge
      - s[n=1114]: Hier efter so scil ghi io afgoden to slan
      - s[n=1115]: End wirda tha himelsche koning wnderdan
      - s[n=1116]: Ther jo nei sines selves bijlde wrochte
      - s[n=1117]: End io to siner nede brochte
      - s[n=1118]: End leet tha heliga kristen/heit that himelryk ontsluta.
      - s[n=1119]: Ther stad alle mislavighe liode buta
      - s[n=1120]: And het jo in tha paradise gan
      - s[n=1121]: Ief thi an riochte bodim (= botim) willad stan
      - s[n=1122]: And van jo alda zwarheid gan
      - s[n=1123]: Ther jo thi koning van Danmerken hadden (= hadde) dan
      - s[n=1124]: End ghi bet nei nin efgode hwerwe
      - s[n=1125]: So scil j bisitta thet himelsche erwe
      - s[n=1126]: Ther jo jESUS CHRISTUS to brochte
      - s[n=1127]: Tha hi jo mis (= mit) sine blode kofte
      - s[n=1128]: Thet erwe is scoen an himelryke
      - s[n=1129]: Hia dragad tha crone ewelyke
      - s[n=1130]: Owach hot hi fula verliost
      - s[n=1131]: Ther thisse salicheid naet ne tziost.
      - s[n=1132]: Tha baman ther in tha paradise stad
      - s[n=1133]: Nimmermeer hia brackad ner forgad
      - s[n=1134]: Ther is thera sotera fogela sang
      - s[n=1135]: Ther is blytscap zonder vergang
      - s[n=1136]: Ther stad tha manich fald
      - s[n=1137]: Also thicht so thi grena wald
      - s[n=1138]: Hwa so deth crued moghe onfan
      - s[n=1139]: Nimmermeer hi sterwa ne kan
      - s[n=1140]: Hwa so thet holt bicriga can
      - s[n=1141]: Hine wert alder ner wijf ner man
      - s[n=1142]: Noch sleep noch honger moghe him derra
      - s[n=1143]: Aldus ist in tha paradijs antwerra.
      - s[n=1144]: Thio helle is dan jammerlyc
      - s[n=1145]: Ther is fior ende pijc
      - s[n=1146]: Ther is honger, torst, frost end zwevel
      - s[n=1147]: Uenijn end maniger handa euel
      - s[n=1148]: Awi end awach
      - s[n=1149]: Ther is tiosternisse sonder dach
      - s[n=1150]: Ther geet thi divel wt end ijn
      - s[n=1151]: Ther is thio ewelijke pyn
      - s[n=1152]: Hi doet manighe edele fan
      - s[n=1153]: And doet se to ther hella tian
      - s[n=1154]: Eend (= Een) baem steed in ther helle
      - s[n=1155]: Ther stad fiower divelen bi al stille,
      - s[n=1156]: En dwat tha selen op hwan
      - s[n=1157]: Om tha sonda ther se habbad dan
      - s[n=1158]: End sint se slan fol sere
      - s[n=1159]: Thet seg ic jo verwere
      - s[n=1160]: Binna ther helle porta ther leid,
      - s[n=1161]: Een draka hat Pathmos alst scrifte seid.
      - s[n=1162]: Nu horad ho this dracka is dan
      - s[n=1163]: Hi is mit M hornen om bifan
      - s[n=1164]: Ac seg icket openbere
      - s[n=1165]: Hine (mei) sterwa nimmermeere
      - s[n=1166]: End jo eldera habbad him ontfan
      - s[n=1167]: To ene koninck
      - s[n=1168]: Om tha jammerlijke thinck
      - s[n=1169]: Thet i tha kaninck van Danmerkum sint werden onderdan
      - s[n=1170]: End sint van joe God gan
      - s[n=1171]: Nu hab icket jo mit werdum seid fol korte
      - s[n=1172]: Ho hit sted binna ther hel porte
      - s[n=1173]: Thi ther theer in wil gan
      - s[n=1174]: Nimmermeer hi ther wt comma ne can.
      - s[n=1175]: Nu horad ho hit steed in himelrijke
      - s[n=1176]: Thet wil ic jo segen lovelijke
      - s[n=1177]: Ther is thi fader end thi sone
      - s[n=1178]: End thio heilige gast scone
      - s[n=1179]: This scil j liowa fastelijke
      - s[n=1180]: This tre sint een weer God alghelijke
      - s[n=1181]: Elkes neen God sonder himmen is
      - s[n=1182]: Thet scil j wita seet siker this
      - s[n=1183]: End thi sone neder to ther eerde com this seet wijs
      - s[n=1184]: Om tha sonde ther Adam end Ewa deden in tha paradijs
      - s[n=1185]: J scillad liowa thet thio tijd is komen
      - s[n=1186]: Thet tha joden him thet lijf habbad binomen
      - s[n=1187]: End habbad him in den steen gheleid.
      - s[n=1188]: Aldus had ws thet scrifte seid
      - s[n=1189]: Alst an den tredda daghe quam
      - s[n=1190]: Ther middernacht hi op stoet
      - s[n=1191]: Thet was al tha sine goet
      - s[n=1192]: Een lawa moet dede hi ontfan
      - s[n=1193]: Tha helle dede hi alle to slan
      - s[n=1194]: End binam tha divel al sijn crefte
      - s[n=1195]: Aldus seid ws thet heilige screfte,
      - s[n=1196]: Ho hi nimmermeer ne muchte
      - s[n=1197]: Nin scada dwan ho wijs ne (= hi) wrochte.
      - s[n=1198]: Nu sint i leider mit sonden bifan
      - s[n=1199]: End sint tha divele worden onderdan
      - s[n=1200]: Ther jo God hede van qwijt dan.
      - s[n=1201]: Tho hi thit hadde dan in ther helle
      - s[n=1202]: Hi nam Adam end Ewa and al hiara selle
      - s[n=1203]: Hi ghing mit ene grotelijke scaere
      - s[n=1204]: And deed se in tha scone paradijs vare,
      - s[n=1205]: Tha jenne ther sine willa hadden dan
      - s[n=1206]: Tha leet hi jo jeldera bi hiara konige stan
      - s[n=1207]: End al tha jenne ther weren fonden.
      - s[n=1208]: Mit falskheid end mit quaeda sonden.
      - s[n=1209]: Tho thit was alle gader dan
      - s[n=1210]: Tho dede hi weder to sine jonghera gan
      - s[n=1211]: And sprac, hia scolden sine frede ontfan
      - s[n=1212]: And so scolde dwan ellick kerstijn
      - s[n=1213]: Ther thet himelrijke wolde habba sijn
      - s[n=1214]: Li (= Hi) let forstan wol scere
      - s[n=1215]: Hoet om thet alde Testament en thet nie were
      - s[n=1216]: Hi was bi himmen fiouwertich dage
      - s[n=1217]: Als ickt in tha screfte saghe
      - s[n=1218]: Tha dede hi tho himel gan,
      - s[n=1219]: Manich dede hi dat onsian
      - s[n=1220]: Tho tha fyftichste daghe sente hi sjne heiliga gast
      - s[n=1221]: Neder to ther eerde end dede sijn jongherum trast
      - s[n=1222]: End hia ontfenghen him blijdelijke
      - s[n=1223]: In fioriga tonga waerelyke
      - s[n=1224]: End biguden prediken openbere
      - s[n=1225]: Thet CHRISTUS weer god were
      - s[n=1226]: Thine onlauwa deden se to stera
      - s[n=1227]: Thine cerstena lawa deden se lera
      - s[n=1228]: And habbad mit graete arbeid
      - s[n=1229]: Brat (= Brocht) alle tha cristenheid
      - s[n=1230]: Al ther om habbad hia onfan
      - s[n=1231]: Uan Gode thet joge lan.
      - s[n=1232]: Thit willa wi nu leta staen
      - s[n=1233]: Thissen lawa scil j ontfan
      - s[n=1234]: Thet thi selva konig sit an himelrijke
      - s[n=1235]: To sine feders hand waerelijke
      - s[n=1236]: Liowa scillad j also wal
      - s[n=1237]: That thi weldiga koning to tha junxta dage coma scal
      - s[n=1238]: And riochta al to lijke
      - s[n=1239]: Thin arma and thin rike
      - s[n=1240]: Then goda scil j jan (= scil hi dan) prijse.
      - s[n=1241]: End then quada van him wijse
      - s[n=1242]: Al ther moet him al to gins gan
      - s[n=1243]: Beide wijf end man
      - s[n=1244]: Ther goed jefta qwaet habbad dan
      - s[n=1245]: Tha moten ther wirck end (= wircken) lan ontfan
      - s[n=1246]: Tha gooda to tha ioga liande (= lande)
      - s[n=1247]: Tha qwada in thin ewighe brande
      - s[n=1248]: Thit scil sele end lijf to gader ontfan
      - s[n=1249]: An huc ne (= hucne) wei thi koning se hat gan
      - s[n=1250]: J scillad liowa <t>
      - s[n=1251]: Thet this koning jo sonde wil forjowa
      - s[n=1252]: So i dwe therom riowa
      - s[n=1253]: End i scillad liowa
      - s[n=1254]: Thet thisse werald scil vergan
      - s[n=1255]: End ene other scil instan
      - s[n=1256]: Thet scil ewelyke bliwa.
      - s[n=1257]: Hier fan wil ik naet meer scriwa.
      - s[n=1258]: GHI scillad sprecka al nei mi
      - s[n=1259]: Ther sine sende leet si
      - s[n=1260]: Ic hab sonde dan
      - s[n=1261]: Fan ther tijd ther ic se cude bigan.
      - s[n=1262]: In tochtum and in werdum
      - s[n=1263]: And in manighe falska wirkum
      - s[n=1264]: Ho ick se habbe dan
      - s[n=1265]: So wil ic gerne an botum stan
      - s[n=1266]: End bid thine himelsche hera
      - s[n=1267]: Thet hi mi sine nede wil to kera.
      - s[n=1268]: Nu scil i jo haud nederslan
      - s[n=1269]: So wil ic jo van jower zwaerheid qwijt dwan
      - s[n=1270]: Tha Frezen deden harra haud neder slan
      - s[n=1271]: End hi hatze van tha ban qwijt dan.
      - s[n=1272]: Nu horad hot hi sprac;
      - s[n=1273]: J scillad dwan minen rede
      - s[n=1274]: J scillad wandelia joa wede
      - s[n=1275]: Ther j itta konigen habbad untfan
      - s[n=1276]: So moghe ghi mit heren mit erum gan
      - s[n=1277]: Aeck scil i scilden end scone zwird untfan
      - s[n=1278]: So moghe i mit thine konige to stride gan
      - s[n=1279]: Thech so scil i jova tianda
      - s[n=1280]: Thine Keiser bringa jefta senda.
      - s[n=1281]: Want thi jnghel had mi seid openbere
      - s[n=1282]: J scillad fri wirda van alle landis hera.
      - s[n=1283]: End ghi scillad ontfaen jone ald fridom sonder twivel
      - s[n=1284]: End ongaen thine lede divel.
      - s[n=1285]: Thech moet ghi ther manich strijd <om> onghan.
      - s[n=1286]: Eer ghi thine fridom scillad ontfan.
      - s[n=1287]: Tho dit was een tijd verlijden
      - s[n=1288]: Tha bodan comen tho him rijden
      - s[n=1289]: Hi solde to Wtracht gan
      - s[n=1290]: Tha bisorghe end thet rijke ontfan.
      - s[n=1291]: And hoda hit digerlijke
      - s[n=1292]: Bi sine hoge himelrijke
      - s[n=1293]: Uerlor een man an rechte
      - s[n=1294]: Hi scolde thet to plichte (nima).
      - s[n=1295]: Nu horad hot hi tha boden sprac to
      - s[n=1296]: J scil verstan that seg ic jo
      - s[n=1297]: Ic wil tha zwerheid naet ontfan
      - s[n=1298]: Ic wil liauwera in een gastelijk levend gan
      - s[n=1299]: Than tha zwerheid wilde onfan
      - s[n=1300]: And scolde bi riochta wol sterke
      - s[n=1301]: Al tha Freeske merka
      - s[n=1302]: Want ic hab daen graet arbeid
      - s[n=1303]: Eer ic se brochte to ther riochte waerheid
      - s[n=1304]: End scolde ic thit wirck leta blíva ondan
      - s[n=1305]: Want hiarra herta is so sere mit sorge bifan
      - s[n=1306]: Hia ne connen van Gode naet forstan
      - s[n=1307]: Scil ic thinne van him sceida
      - s[n=1308]: To hand scilse thi divel verleida
      - s[n=1309]: And wirda tha efgoden and thine koning weder onderdan
      - s[n=1310]: Ther himmen had manigen scada dan
      - s[n=1311]: Want hise thuang to manighe armicheid
      - s[n=1312]: End alther to mit manighe onhouskheid
      - s[n=1313]: Ther se ic (= it) him hadden ontfaen
      - s[n=1314]: And van hiarra koning weren ongan
      - s[n=1315]: Thech was hiara riocht also dan
      - s[n=1316]: Bihalva tha koning van himelrijke
      - s[n=1317]: Thin scillad se eeria sikerlijke
      - s[n=1318]: Tho hi hadde dan thisse reden
      - s[n=1319]: Ther hi to tha bodim sede.
      - s[n=1320]: Thi jnghel neder quam van tha trone
      - s[n=1321]: End sprac hi soldet sonder tuivel done,
      - s[n=1322]: Wt tha lande scolde hi farra
      - s[n=1323]: En to Wtracht in thine dome (= dom) kera
      - s[n=1324]: End alther tho (= tha) hode onfaen
      - s[n=1325]: Dech sciltu eer ti Rome gan
      - s[n=1326]: Alstu wesen hast to Rome
      - s[n=1327]: In thit land thu (= sciltu) weder come
      - s[n=1328]: End maniger hode (= manigerhande) dwan
      - s[n=1329]: In t land
      - s[n=1330]: That (= Tha) fiower scillad thi stan ther hand
      - s[n=1331]: Da thre scillad wird bihot
      - s[n=1332]: Uan tha hera to Monster thet wil God.
      - s[n=1333]: Thech sciltu dwan this landis besta.
      - s[n=1334]: MAGNUS scil tu thet riocht bifesta.
      - s[n=1335]: Hwil thet tu wt biste wol sterke
      - s[n=1336]: Thet hi riochte over Freeske merke
      - s[n=1337]: End hi scil thor manighe land
      - s[n=1338]: Thin fana fera in siner hand
      - s[n=1339]: Want hi was van aldis boren
      - s[n=1340]: In Freesland van liodum wtfercoren
      - s[n=1341]: Thech is hi nu tha konings hogésta tianstman.
      - s[n=1342]: Tho hi thet hadden (= hadde) dan
      - s[n=1343]: Do dede hi wt tha lande tian
      - s[n=1344]: To Wtracht in thine dom
      - s[n=1345]: Al thet herscip him to ghins com
      - s[n=1346]: And habbad him blidelijke ontfan
      - s[n=1347]: Tha bazuna dedense blian
      - s[n=1348]: Tha clocka dedense hluda
      - s[n=1349]: End tha liacht to ghins him cruda
      - s[n=1350]: End mit grata winnena sang
      - s[n=1351]: Ontfenghen hia him tha streta lang
      - s[n=1352]: Hia dede althet besta lijth onslan
      - s[n=1353]: End deden him blijdelijke ontfan
      - s[n=1354]: End deeldent al to lijkum
      - s[n=1355]: Armen end rijkum
      - s[n=1356]: End se goden (= galden?) al to wera
      - s[n=1357]: Welcoma wse riochta hera
      - s[n=1358]: Want hi dede ther binna manich teken dwan
      - s[n=1359]: Thit leta wi nu stan.
      - s[n=1360]: Tha gengense in een keel tha heran
      - s[n=1361]: Mit him end deden dan feran
      - s[n=1362]: Unt se thet vernomen
      - s[n=1363]: Thet se to Romera borch comen
      - s[n=1364]: Tho se to Romen come an
      - s[n=1365]: Hia gengen to fara thine paus stan,
      - s[n=1366]: End spreken hit were also bihworven
      - s[n=1367]: Thet hiara here were doet storven.
      - s[n=1368]: End hia heden koren alghelijke
      - s[n=1369]: Wilbrord to een here bede arm end rijke
      - s[n=1370]: Hor hi tha bifellinghe aut wille (= wilde) dwan
      - s[n=1371]: Than ther hia (= Tha hera ther) heden ontfan.
      - s[n=1372]: Nu scil j wita dat
      - s[n=1373]: Hot thi paus Paus Columbanus sprac
      - s[n=1374]: Letad mi nu io brief sian
      - s[n=1375]: An io riochter to fara mi gan
      - s[n=1376]: And jowe ker wil ic verstaen
      - s[n=1377]: Ho ghi hine habbad dan
      - s[n=1378]: Hor mit kape so mit bede
      - s[n=1379]: Hor mit stride so mit walde
      - s[n=1380]: Is hit van dissum ing à trouwa
      - s[n=1381]: So moet j (= hi) thine kerker scowa
      - s[n=1382]: Ther can hi nimmermeer wtgan
      - s[n=1383]: Er hi thine dath had untfan
      - s[n=1384]: Want ic verbanne thisse karran/end wirka
      - s[n=1385]: Thet (hi) mer naet mede com to eniger kerka
      - s[n=1386]: Want hit Petrus wrbeden hat ther thi arsta paus was
      - s[n=1387]: Ther thisse wrald acas.
      - s[n=1388]: Tho thit was dan
      - s[n=1389]: Hi het sinte Wilbrord to fara him stan
      - s[n=1390]: Nu saltu zware een eed
      - s[n=1391]: Ther al biscopum scil wasa wreed
      - s[n=1392]: End (= Dattu) biriochte to lijka
      - s[n=1393]: Thine arma and thine rika
      - s[n=1394]: And al ewenliker wecht
      - s[n=1395]: End wrbiede al onriocht
      - s[n=1396]: Thet thu biriochte wida ende wesan
      - s[n=1397]: Ende alle werlasan
      - s[n=1398]: End alla tha onnosele end bedfirdige manne
      - s[n=1399]: Ther him helpa naet ne canne
      - s[n=1400]: Jefter hertoghen jefta grewan jefta ing landis hera
      - s[n=1401]: Thin land wolde wrstera
      - s[n=1402]: Ofta then stoel to Wtracht wolde onfiochta,
      - s[n=1403]: Thet sciltu mit tha liwe biriochta.
      - s[n=1404]: Thech sciltu mi werda onderdan
      - s[n=1405]: End aeck helpe dwan
      - s[n=1406]: Jef mij in tha Romska ryke
      - s[n=1407]: Imma dwan wolde ing onlyke
      - s[n=1408]: Ac sciltu helpe dwan tha hilliga grewe
      - s[n=1409]: Of that imma wolde strewa
      - s[n=1410]: Ac sciltu colne borch helpe dwan
      - s[n=1411]: Of himmen wolde imma ing onriocht dwan.
      - s[n=1412]: And alther mostu tha wiinga ontfan
      - s[n=1413]: Hoder icket thi cund hab dan.
      - s[n=1414]: Alhier bi wil ic thisse stawinge leta stan
      - s[n=1415]: Ther thu to riochte in thijn eed scilt ontfan,
      - s[n=1416]: Mer ic bifele thi to riochtane lyke
      - s[n=1417]: Bi thine hoghe himelryke
      - s[n=1418]: And bi thiner sele
      - s[n=1419]: And bi thine lesta ordele
      - s[n=1420]: Thu ne moste hor om thwang ner om goet
      - s[n=1421]: Tha riochta weerheid slan onder thine foet.
      - s[n=1422]: End leta tha wirde vergan (= voertgan)
      - s[n=1423]: Mer tha leina sciltu to beke slan.
      - s[n=1424]: Tho gaf hi him brief end sigel an tha hand
      - s[n=1425]: And seide, thet hi foer to Colne in 't lant.
      - s[n=1426]: Tha hi thet brief van tha Pause hadde ontfaen
      - s[n=1427]: Orlof nam hi end danna dede hi gan
      - s[n=1428]: Tho hi op tha streta com
      - s[n=1429]: Thi Keyser Constantinus him bider hand nom.
      - s[n=1430]: To en ghifte (= gaste) hi him ontfing
      - s[n=1431]: Thit was sine sellen een liaw thing,
      - s[n=1432]: Tho hi cam op this koniges palas
      - s[n=1433]: To hand hi this keisers foten cas
      - s[n=1434]: Hi sprak hor hi tha arma Fresen an sine liode (= hode) aet wolde
          ontfan
      - s[n=1435]: Want himmen thi Nordske koning graet onriocht hadde dan
      - s[n=1436]: Want hi hadze al ther to thwangen
      - s[n=1437]: Thet hia gode sint ontgangen
      - s[n=1438]: End sint sine onrene efgoden worden onderdan
      - s[n=1439]: Her koning wolde i thisse bede ontfan
      - s[n=1440]: Ther om wil ic jo mijn thanc end thianst gewa
      - s[n=1441]: Al tha daghen ther ic lewe.
      - s[n=1442]: Thi keyser sprac him weder to,
      - s[n=1443]: Hi scolde op stan end wassad (= wassa) fro
      - s[n=1444]: Hi wilde mene rad (= in ene red) gan
      - s[n=1445]: Hor hit <it> moghe scan
      - s[n=1446]: Thet icse dwe onfan.
      - s[n=1447]: Tho deden tha heren mit tha rede and twa gan
      - s[n=1448]: End letent aldus bistan.
      - s[n=1449]: Sinte Wilbrord danna thet hi foer unt hi thet vernom
      - s[n=1450]: Thet hi to Colne com.
      - s[n=1451]: Al ther had hi tha wiinga ontfan.
      - s[n=1452]: Tho thit alle was dan
      - s[n=1453]: Orlof thet hi nom,
      - s[n=1454]: Weder tho lande thet hi com
      - s[n=1455]: En ni meer had hi vernomen
      - s[n=1456]: Thet to lande was ghecomen
      - s[n=1457]: Een biscop (= bodscap) him to quam to wera
      - s[n=1458]: Uan Magnus thi houska riddere
      - s[n=1459]: Thet tha Frezen wilden van hiara gode gan
      - s[n=1460]: And wirda tha divele onderdan
      - s[n=1461]: Tho hant als hi thet fornom
      - s[n=1462]: Weder to lande thet hi com
      - s[n=1463]: Tho tha Frezen thet vernomen
      - s[n=1464]: Thet hi to lande were komen
      - s[n=1465]: Hja dedem (= deden) him to ghins gaen
      - s[n=1466]: Ende him blidelyke onfaen
      - s[n=1467]: Ende spreken oppenbere
      - s[n=1468]: Wesed wel coma ws riochta here
      - s[n=1469]: Hi sprac himmen weder to
      - s[n=1470]: God thi motet lanja jo.
      - s[n=1471]: Hi leet scone kerck-hof werka
      - s[n=1472]: Al ther op setta scone kerka
      - s[n=1473]: Ther dedense hiara daden bigrowa
      - s[n=1474]: Therma jetta mei biscowa
      - s[n=1475]: In ther (= tha) kerken dedense hiara kinden depan
      - s[n=1476]: It elker kerke set hi sindringe papan,
      - s[n=1477]: Ther se in tha scrifte wol leerde,
      - s[n=1478]: End thet folck to gode bikeerde.
      - s[n=1479]: Thit leta wi nu stan,
      - s[n=1480]: Nu horad ho thet riocht to rome was dan
      - s[n=1481]: Hit forden mit graetera ere
      - s[n=1482]: To Constantinopole twa and sáventich keisere
      - s[n=1483]: Aller eek dede thet riocht to Rome it otheru[m] ontfane
      - s[n=1484]: Want hit mit riochte scolde also gane
      - s[n=1485]: Thi lesta koning was heten aldus
      - s[n=1486]: In riochta nama Constantinus.
      - s[n=1487]: Somme waren se heiden dan
      - s[n=1488]: Somme heden hia thine cristena nama ontfan
      - s[n=1489]: Thech riochten se to liike
      - s[n=1490]: Armen and rijkum
      - s[n=1491]: Widu[m] end wesu[m]
      - s[n=1492]: Hja weren onder hiara riocht sonder fresu[m].
      - s[n=1493]: Tho hit com to Constantinus thi koning
      - s[n=1494]: Graete nethe thetma van him ontfing
      - s[n=1495]: Want alle liode binna Rome
      - s[n=1496]: Gengen sonder pand thet was een graet fridome
      - s[n=1497]: Therma van him vernomen hath
      - s[n=1498]: Thit stoed manighen sconen dach
      - s[n=1499]: Al ont thi dad coem
      - s[n=1500]: And thine Keiser nom.
      - s[n=1501]: Tho hadde hi ene sone tein
      - s[n=1502]: Thet is weer end onverlein
      - s[n=1503]: Constantinus was thi name sijn
      - s[n=1504]: Aldus bitiode icket jo in tha rijm
      - s[n=1505]: This had thet Romske rike onfan
      - s[n=1506]: Thech dede hi onharsim van Rome danna gan
      - s[n=1507]: Tha hi tha crona hadde onfan
      - s[n=1508]: Tha dede hi in sijn ain land gan
      - s[n=1509]: Tha hi in sijn ain land coem
      - s[n=1510]: Tha wiista hi to samen nom.
      - s[n=1511]: Tha wysta to samen comen
      - s[n=1512]: And spraken, hot nimeers hi hadde vernomen
      - s[n=1513]: Jefta hwerom hise badat (= bodat) hadde
      - s[n=1514]: Thi keiser sprac to himmen foldrade.
      - s[n=1515]: Jck spreck jemma wether to
      - s[n=1516]: Thet mach ic nu seggen jo
      - s[n=1517]: Jc habbad (= habba) in tha Romska bokum wol forstan
      - s[n=1518]: Thet Greeckra heron van aldes thet keiserscip habbad ontfan
      - s[n=1519]: Tho hit thisse heren leten stan
      - s[n=1520]: Tha deden tha heren van Egipten ontfan
      - s[n=1521]: End deden 't wol biriochtan.
      - s[n=1522]: Tho hit leten tha heren wt harra wald,
      - s[n=1523]: Tha noment tha Medien in hiara bihald
      - s[n=1524]: End mackense al to mislyken
      - s[n=1525]: Wnt se tha Ateenra heeren weer verlyken.
      - s[n=1526]: Tha habbad tha quaeda Romera in harra hand wntfan
      - s[n=1527]: Ho hit quam thet hiase deden ontfan.
      - s[n=1528]: Thet leet ic nu bliwa
      - s[n=1529]: Want hier van wil ic naet meer sciwa (= scriwa).
      - s[n=1530]: Thech so scolden hit tha Romera
      - s[n=1531]: Nei alda riocht naet fera
      - s[n=1532]: Bihalva twene koningan
      - s[n=1533]: Ther ic jo wol nama can.
      - s[n=1534]: Romolus was thi arsta nand
      - s[n=1535]: Hi was in use lande boren end wol bicand
      - s[n=1536]: And Numa was thi ora koning wt verkoren
      - s[n=1537]: Hi was binna Rome togen end boren
      - s[n=1538]: Wi habbet thet riocht ontfangen thach
      - s[n=1539]: End habbad foerd manighen/sconen dach
      - s[n=1540]: Want ws sted heet Constantinopole
      - s[n=1541]: And bitiodat clavere fole
      - s[n=1542]: Een frede
      - s[n=1543]: And ene doem ther mede
      - s[n=1544]: Ther van alda thingu[m] is wtboren
      - s[n=1545]: And alle thing hevet verkoren.
      - s[n=1546]: Nu horad j heren wil ghi minen rad dwan
      - s[n=1547]: So willa wi romra van hiara riocht qwyt dwan
      - s[n=1548]: End willad nima thi wser hand
      - s[n=1549]: End leta stan thet Romera land
      - s[n=1550]: So machma himmen maniga scade dwa
      - s[n=1551]: Theth (= Thech) toer wi in wse lande nimman nin tianda gewa
      - s[n=1552]: Want wi habbad tha zwird in wser hand
      - s[n=1553]: Ther wi scillad mede thwinga thet land,
      - s[n=1554]: Thet se ws thins end tjanda Gewa
      - s[n=1555]: Al so lang so se lewa.
      - s[n=1556]: Tha wysta spreken hja wolden then selwa rad an gan
      - s[n=1557]: End wolden Romera heran van hiarra erum qwyt dwan.
      - s[n=1558]: Thit meer com al to hand
      - s[n=1559]: Springan an thet Romera land.
      - s[n=1560]: Thet thi keiser were dan gan
      - s[n=1561]: And woldeze van hiara riocht qwv"t dwan.
      - s[n=1562]: Thit immer (= nimeer) to fara thine Paus quam
      - s[n=1563]: End thi boda thine Paus vernam
      - s[n=1564]: Hi seide openbere
      - s[n=1565]: The (= Tha) Paus een leid nimere
      - s[n=1566]: Thet thi keiser ware danna gan
      - s[n=1567]: End had tha alle thet land onbiriocht leten stan.
      - s[n=1568]: Sinte Peters lene dede hi onfan
      - s[n=1569]: End tha arma Romeru[m] graet onriocht wolde dwan.
      - s[n=1570]: Tha thi Paus thit hadde vernomen
      - s[n=1571]: In sinte Peters dom is hi komen
      - s[n=1572]: Tha clocka leet hi hluda san
      - s[n=1573]: And bad thet alla tha wysta to fara him come gan.
      - s[n=1574]: Tha tha wysta thet boetscap hadden vernomen
      - s[n=1575]: To fara thine Paus thet se comen
      - s[n=1576]: And spreken openbare
      - s[n=1577]: Hot ther nymeers to lande comen ware
      - s[n=1578]: Hia wolde thet forstan
      - s[n=1579]: Hwerom thet unhlud were dan
      - s[n=1580]: Thet ther binna Rome wrsteret manich man
      - s[n=1581]: Had hiit imma buta reden dan
      - s[n=1582]: Hja wilde him thet haved ofslan.
      - s[n=1583]: Thi Paus sprac tha herum weder to
      - s[n=1584]: Hit is sonder reden naet dan thet seg ic jo.
      - s[n=1585]: Thi keiser hadde mit on erim dan
      - s[n=1586]: Thet hi ware danna gan
      - s[n=1587]: And leet thet Romsche ryke onbiriocht stan.
      - s[n=1588]: Nu doetma graeta sonda dwan
      - s[n=1589]: Ack doetma sinte Pieters goed onfan
      - s[n=1590]: And al ther to manige scada dwan
      - s[n=1591]: Hier riochtma on lyke
      - s[n=1592]: Armem and ryke.
      - s[n=1593]: Ack so moet nie man hier/hwerva
      - s[n=1594]: This moet sinte Pieter manich offer thirva.
      - s[n=1595]: Owach ho scilt user erma zele forgan
      - s[n=1596]: Ther to tha riochta habbad zworan
      - s[n=1597]: Nu is thi eed forloren
      - s[n=1598]: Ther wsa hera to sine jonghera sprac openbare
      - s[n=1599]: Ho manich zwird in tha huse ware
      - s[n=1600]: Tha hi thine dad scolde ongan
      - s[n=1601]: Thi jonghera sprac weder san
      - s[n=1602]: Thet ther were twa zwird ther fere
      - s[n=1603]: Wsa hera sprac thet ther anoch were
      - s[n=1604]: Nu horad hot thisse twa zwird
      - s[n=1605]: Ws bitiodat in ther wird.
      - s[n=1606]: Thet aerste zwird als ic mene
      - s[n=1607]: Bitiodat ws tha sinne scene.
      - s[n=1608]: Hwant hjo alla ting forliocht,
      - s[n=1609]: Thet zwird alla gastelyke ting biriocht
      - s[n=1610]: Thet selva zwird foerd usa hera an siner hand
      - s[n=1611]: Tha hi hier neder com int land.
      - s[n=1612]: Al eer hi tha minskheid had ontfan
      - s[n=1613]: Tho tha birghe van Sinay
      - s[n=1614]: Aron end Moisi
      - s[n=1615]: This twine heren hise alther jef
      - s[n=1616]: In tha herda stene mit sine fingheru[m] hi se screef.
      - s[n=1617]: And sprac thet hia alle thing biriocht (= biriochte) gelyke
      - s[n=1618]: Nei ther scold ther weren sondlyke
      - s[n=1619]: Hwant ther nin nede van screwen was
      - s[n=1620]: Thas (= Tha) wse here al hier comen was.
      - s[n=1621]: Sinte Peter hi thet zwird gaf do
      - s[n=1622]: And sprac sinte Peter to
      - s[n=1623]: Hi scolde groet ting in thisse riochte dwan
      - s[n=1624]: And nin man to dada slan
      - s[n=1625]: Therom bleef thit zwird in tha scede stan
      - s[n=1626]: Bihalva tha gin an thwera
      - s[n=1627]: Ther mit sionnia (= simonia) waren bifan openbere
      - s[n=1628]: Jefta mit stryde and hi ne wol/de an ninne bodim (= nine botim)
          stan
      - s[n=1629]: So most thune in thine kerker dwan.
      - s[n=1630]: Thech mostu thine man
      - s[n=1631]: Thria ti howe bodian
      - s[n=1632]: Ni wil hi thin naet comman san
      - s[n=1633]: So mostu hine thin fiarda daghe to bonna dwan
      - s[n=1634]: And bi sluta hine (= him) thinne thet path
      - s[n=1635]: To mine ryke lath.
      - s[n=1636]: Want aldus spreckt thi Paus in tha boke sijn
      - s[n=1637]: Thetma alla liode tria scolde bodia ijn
      - s[n=1638]: End an thine fiarda daghe
      - s[n=1639]: Wranderia hiara op clage
      - s[n=1640]: Jef se wolde an nene banne staen
      - s[n=1641]: And hit wse Here hadde selve dan
      - s[n=1642]: Tho hi to tha paradise com gan
      - s[n=1643]: And sprac thria hot her Adam hadde dan
      - s[n=1644]: Jefta hwer hi were ghan.
      - s[n=1645]: Her Adam sprac him weder to
      - s[n=1646]: Ther ws allen was onfro
      - s[n=1647]: Hi had thet bod broken siker/lyke
      - s[n=1648]: Ther ws allen biquam zwarlyke.
      - s[n=1649]: Unse Hera sprak nu thu thet haste dan
      - s[n=1650]: Nu sciltu thine dad ongan
      - s[n=1651]: End alla tha gin ther habbad of scillad habba lyf
      - s[n=1652]: Hi (= Hit) se man jefta wyf
      - s[n=1653]: And hi dedene qwyt van tha Paradise
      - s[n=1654]: In ene wrbanda minscha wise
      - s[n=1655]: End het him in graet arbeid gan
      - s[n=1656]: Hine and alla minschan.
      - s[n=1657]: Owach thet hi thine wilker gaf
      - s[n=1658]: Hwant hine thi divel bidrach
      - s[n=1659]: Hwant hi selva tha helle cas
      - s[n=1660]: Tha thet bod broken was.
      - s[n=1661]: Owach hot scolde thi leide inghel scopen (= scapen?)
      - s[n=1662]: Tho hi dede tho ther helle hlopen (= hlapen?)
      - s[n=1663]: Mit sine selves wilkere end overmode
      - s[n=1664]: Hwant him nin man ther to thwinga kode.
      - s[n=1665]: Therom moet hi in ther helle bliwa
      - s[n=1666]: Hwant hi sine scepper wolde verscua.
      - s[n=1667]: End also moet hi altha jennen verstan
      - s[n=1668]: Ther unharsim van disser wrald willad gan.
      - s[n=1669]: And hiara riochta masterscip naet wassa willad onderdan
      - s[n=1670]: Want Adam hadde thine ferde to broken
      - s[n=1671]: Ther God twiska himel end eerde hadde scopen
  - text[n=Skelt.Riucht]:
    - chapter[n=I]:
      - s[n=1]: Thit is landriucht [thera] Fresena and skeltanriucht.
      - s[n=2]: Thi grewa, ther an Freslande [grewa] wessa skel, hi skel wessa fulre
          berde bern and sin riucht unforlern.
      - s[n=3]: Hi skel ti Suthermutha inkoma and koma to Franekere [in thet del]
          mith werdere were, mith thes koninges iefte, mith breve and mith insigele.
      - s[n=4]: Ther agen hine tha Fresen to undfane and riuchtes ti stedigiane; ther
          ach him thi asega enne frethe ti delane and hine him selva ti bannane, thet
          him emma aut unriuchtes dwe.
      - s[n=5]: Thenne agen him tha liude thenne frethe ti sterkiane; ther ach thi
          grewa allera manna likum sin len ti iewane, ascha hit an sinre were hede,
          one fia.
      - s[n=6]: '[So thes grewa komste keth is, so is sin frethe, binna there komste,
          thi dadslachta fiower and sextich pund.]'
    - chapter[n=II]:
      - s[n=1]: Thit is riucht thet thi fria Fresa ni thor fira hereferd fara, thur
          ban ni thur bod, than mittha ebba wt and mittha flode up, truch tha ned,
          thet hi thenne ower alle degan wera skel with thenne salta se and with thenne
          wilda witsing, mith fif wepnem, mith spada and mith forka, mith skelde and
          mith swerde and mith etkeres orde [thur thet, thet hi thenne ower waria
          skel], bi enre liudwerthene, ther hit him keth worde mith boda iefta mith
          bakne.
      - s[n=2]: Iefta sexasum swera, thet hit him mith boda ni mith bakne keth ni
          worde.
    - chapter[n=III]:
        s[n=1]: Thit is riucht, thet thi fria Fresa ach sines selves deda ti witane
          uppa tha helgum mith mara riuchte than him se emma over ti tiugane; hit
          ne se so fir bithingad mith skelta banne and mith asega dome, thet tha niugen
          tiuch sines einne ath binima.
    - chapter[n=IV]:
        s[n=1]: Thit is riucht, thet thi fra Fresa thet wita mot, mith hwelkere meta
          thes dikes and weges hi litha muge mit mara riuchte than hine thi grewa
          ther to banne, thet hi thet werk ther hi ne moge.
    - chapter[n=V]:
        s[n=1]: Thit is riucht, thet thi fria Fresa wita mot uppa tha helgum an there
          hemmerke, ther hi inne erwed is and ein an sinre were hede, hwer se thes
          koninges ande thes santes [land], thet hi thet wise and naut ne litikie.
    - chapter[n=VI]:
      - s[n=1]: Thit is riucht, so hwer so ma tha fria Fresa ene underhewa lawegath,
          thet hi tha winne ewen penninge, alther hit mith kape wint, thiu penninge.
      - s[n=2]: Ief hine thi foged up sennath, thet hi an unwonnena lande sitte, so
          is hi niar mith sine sowen orkendum thenne foged ti iechtane and thera alleralik
          skeldigia mith sunderga ethe.
      - s[n=3]: Ief him thes berst, thi foged dwe ther mede thet hi wolle.
    - chapter[n=VII]:
      - s[n=1]: Thit is riucht, thet thi feder ne ach nene manne sine dochter ti iewane
          ower hire willa, thur thet hiu nautes wald ni ach mer hera leithena.
      - s[n=2]: And iefth hi se ower hire willa [and ower hire wald] and hire misskith
          an tha onwilla, so ach hi thet beta mith frethe and mith festa, also hise
          mith sinre hand forslain hede.
    - chapter[n=VIII]:
        s[n=1]: Thit is riucht, thet nemma thenne mund ni ach and there wida, niwere
          hire sone, ief hi ierich se; ieftha thi selva, ther tha aftinga thenne ach;
          of thi sone ni liwath, so ach hi thes mundes fiower penningan min than twa
          merk.
    - chapter[n=IX]:
        s[n=1]: 'There famna riucht is: ti eftinge twer skillingan [thes mundes].'
    - chapter[n=X]:
        s[n=1]: This is riucht, ief hi thenne munsket ni wolle iewa and riucht wif
          aftes undfan, thet thi thes monandeis and also ford alle tha fif degan unt
          thenne sateris dei ban thelda skel and aller deganalikes thes halsfenges
          twirasum undsuora iefta thenne mundsket lesta; ande thes sateris deis thenne
          mundsket twiskette lasta, ieftha an stride withstan ieftha thredda kest
          half bodel iewa binetha balkem.
    - chapter[n=XI]:
        s[n=1]: Thit is riucht lutheres lana, thet thi sone ach sinre moder tolef
          ier aller [ieralikes to] lan ti iewanne fif skillingan, as hi sine breid
          halath, thet hi unewemmed se fan [wan-] warlashed.
    - chapter[n=XII]:
        s[n=1]: Thit is riucht, of hi wemmed is and hit sin moder kenna ni welle,
          so ach hit mith ene athe an hia ti brengane and ther methe ti werane thet
          lan sinre moder.
    - chapter[n=XIII]:
      - s[n=1]: Thit is riucht.
      - s[n=2]: So thi iongere brother en wif nimt, [thet] hi and sin wif sine aldera
          brothere iewa skel fif skillingan; and thet word, thet hi thet bed reme
          sine iongera brothere and sine wive.
      - s[n=3]: Thet is takeres riucht.
    - chapter[n=XIV]:
      - s[n=1]: Thit is riucht, thet to there haudsto sken gan fiower wegan alle theralik
          skel wessa bred fiower molles fota umbe tha fiower halva, hit ne stande
          an stedes overe.
      - s[n=2]: Ieftha hit se, thet thera fiowera en an thene herewei kume, so mei
          thi herewei wel wessa bethe, herewei and kerikwei al bi enre brede.
    - chapter[n=XV]:
      - s[n=1]: Thit is riucht, thet umbe thet hof buta thes wedeles werpe skel en
          wei gan, ther se sex an tuntiga mollesfota bred, and thenne (ach) thi skelta
          mith banne ti haldane.
      - s[n=2]: Ther agen frethe on alle tha, ther thet godes hus sekath; of hem emma
          theron skathath, so skel hi twiskette beta.
    - chapter[n=XVI]:
        s[n=1]: Thit is riucht, thet thi fria Fresa ni thor thes grewa ban thelda,
          ni were twisk thire sumeres nacht and lettera ewen nacht; ther antwiska
          ni thor hi leng ban thelda [ner bod], ni were thre degan, thet hi biwollen
          thana kume; so ne thor hi nen koninges ban thelda, er thet ier umbekumeth.
    - chapter[n=XVII]:
        s[n=1]: Thit is riucht, thet thi fria Fresa (ni thor) bi thes grewa banne
          an stride withstan, hit ne se thet hine sin skelta overherich tiuge.
    - chapter[n=XVIII]:
        s[n=1]: Thit is riucht, thet thi fria Fresa skel thenne over, ther hi bi banne
          warath with thenne salta se et sente Benedictus missa wrocht habba iefta
          mith twam skillingum aldus over nacht beta with thenne skelta, also lange
          so hit unewrocht is unt sumeris nacht; [and efter sumeris nacht] thet grundieth
          thet thet salte weter inleth ande tha liudem skathath an hiara notum, aldus
          over nacht unt lettera ewennacht mith twam pundum beta [ande tha liudum
          tha nota fella, so fir so him thet god warath].
    - chapter[n=XIX]:
      - s[n=1]: (1) Thit is riucht, thet thi fria Fresa thenne sil, ther hi bi banne
          warath, et sente Benedictus missa skel tiande and temande habba, iefta mith
          twam skillingum with thine skelta aldus over nacht beta.
      - s[n=2]: (2) Thit is riucht ief thi skelta ther over thine sil ban lede ti
          wanwerke biskawath thenne sil mith this koninges orkendum and mith tha asega,
          ief tha liude biseka wollath, so is thi skelta niar mith tha asega tiuge
          ti iechtane, than tha liude an tha helgum ti undsworane.
      - s[n=3]: (3) Thit is riucht et there silrode bi tha sile thet thet menwerk
          wesa skel over thrim and sextich fotum.
    - chapter[n=XX]:
      - s[n=1]: Thit is riucht, alder thi fria Fresa thritich punda werth erves heth
          an sinre were thet hi horses and wepnes ewarad wesa skel ti ther landwere.
      - s[n=2]: Ief him thes berst, so skel hi with sine frana mith twam pundum beta.
      - s[n=3]: Thit is riucht, thi ther tventiga punda werth [erves] an sinre were
          hath, thet thi skel habba truch lang wepen, iefta mith twam pundum beta.
      - s[n=4]: Thit is riucht, thi ther tolef punda werth heweth erwes, thet hi skel
          habba spere and skeld ti ther liudwere, iefta mith twam pundum beta.
      - s[n=5]: Thit is riucht, thi ther lessa hath, hi skel habba koker and boga
          ti ther liudwere ief mith twam pundum beta.
    - chapter[n=XXI]:
      - s[n=1]: Thit is riucht so hwerso ma en wif an nede nimth and ma hit tha frana
          klagath, so is hit riucht thet ma hire folgia skel ti tha fordele ther hiu
          inne is, mith tha asega.
      - s[n=2]: Ande thi frana skel hire fregia hu hiu alder kome, hoder willem so
          unwillem.
      - s[n=3]: So hwoder so hiu spreckt, so skel hiu thach an thes frana were thria
          nachta sitta thur tha ned ther ma ther klagade.
      - s[n=4]: Thes thredda deis so ach hia thi frana an [thene] warf ti brengane
          and twene stewan to settane, hire willa ti bariane.
      - s[n=5]: Etta othera stewe stande hire megan, etta othera hire man.
      - s[n=6]: Geith hiu ti tha manne hiu brukes wel ther om thet hiu nautes wald
          ni ach ni were hira lithena [thera ach hiu tha wald].
      - s[n=7]: Geith hiu ti tha megum, so skel thi man hia twiielde ielda and hi
          skel breke and brand thelda and achtich punda iewa herem and liudem ande
          thera [sibbista] sexa allerlik, ief se therin bitiugad wordath, brand and
          breke thelda and mith enre haudlesne beta.
      - s[n=8]: So hwam so ma thes ekes bitigath, thet hi ther mede an fulleste were,
          so skel hi mith twam pundum beta, iefta sexasum unswora.
    - chapter[n=XXII]:
      - s[n=1]: Thit is riucht an there hemmerke, ther thes santes land and thes koninges
          and thes huskerles on lenth and leith, thet hit thes fiarda ieris under
          del kuma skel, [is't] thet thi klagere ther se and hit uppa tha helgum brenga
          thet thiu ier tele umbekumen se and hi mith mara riuchte dela skelle than
          hit langera aldus undeld wesa skelle.
      - s[n=2]: Is thet thi klagere habbe ein ieftha afte underhewa and truchstrinszede
          ritherne, so skel hi etta thinge efter twolefta dei thinges biginna and
          sin land meta mit riuchta gretwerde mith sine thingmanne.
      - s[n=3]: Ief hia sinne eth ni wollath unfan thet hi tha fiower thing thingia
          skel; etta fifta thinge, so is hi niar thenne eth ti sworane and sinne del
          ti winnane, than her is therwia skelle.
      - s[n=4]: Of hit so kume, thet hi tha fif thing thingia ni muge er there festa,
          so mot hi an there festa afte ban leda umbe tha hemmerke al unt hit ful
          bithingad is.
    - chapter[n=XXIII]:
      - s[n=1]: Thit is riucht umbe en hemmerke del ther ma bigent etta efta thinge
          efter tolefta dei thet thi skelta mot al umbe sowen nacht efta ban leda
          ti tha fifta thinge unt thi [mensing] eth sworen is.
      - s[n=2]: Thit is riucht thet thi asega dela skel thet hia skelle etta haude
          bigenna bi ewen nachte [bi sente Benedictus].
      - s[n=3]: Buppa ther klesie skelleth hia alle deled habbe, thur thet thet thiu
          ku an thine feld skel; thet ach thi skelta ti bannane thet hia also leste.
      - s[n=4]: So is thet riucht, thet thi skelta thes monia skel et ewen nachte,
          hwoder so hia so den habbe so him thi asega delde.
      - s[n=5]: Ief hia so den ni habbeth, so ach hem thi asega et aller husa likum
          twene skillingan ti delane.
      - s[n=6]: So ach thi skelta there biwisda bote to moniane fiower thing al umbe
          sowen nachta and thet fifte thing ti hiara fordele and ther ti tiugane thet
          ban.
      - s[n=7]: So ist riucht, ief ma tha achte skillingan achtia ni wolle, thet thi
          asega skel twa pund dela tha grewa, tha skelta tian skillingan.
      - s[n=8]: So ist riucht thet hi tha bote et allar mannalikum mith sunderga tiuge
          winna skel.
    - chapter[n=XXIV]:
      - s[n=1]: Thit is riucht, ief thiu hemmerke unedeled is et sumeris nacht, so
          is thera allarlik ther thes wernde tha grewa twa pund skeldich.
      - s[n=2]: Thit is riucht, ief thera [liudena] enech unwillich is thet hi [ni]
          dela ni wolle, thet thi skelta thes unwilliga del waria skel, and mith tha
          williga and feld fara ande tha hemmerke mith tham dela.
    - chapter[n=XXV]:
      - s[n=1]: Thit is riucht, alder thi fria Fresa up en erwe thingia welle thet
          hi an bannena thinge kuma skel mith sine thingmanne, mith efta gretwerde
          greta skel and bitigia him thes thet hi en erwe an sinre were habbe unriuchte,
          ther hi him mith riuchte rema skel.
      - s[n=2]: So ach him thi other andwerdia and fregath him, hwer thet erwe lidzie.
      - s[n=3]: So ach him thi asega ti delane, thet hi him thet erwe wise mith steve
          and mith tiuge.
      - s[n=4]: Thet thing skel wesa thes selva deis over sowen nachtem uppa tha erwe.
    - chapter[n=XXVI]:
      - s[n=1]: Thit is riucht, thet hi hine these selva deis bi midda morna, bi sunna
          upgange mith tha twam skeltum and mith sinra bura sowen, mith tha asega
          and mit thes otheres burem sowen, mith efta tiuge lathia skel ti ther landwere
          et sine fordele; and ach him thi asega ti delane thet hi and feld fara skel,
          is thet hit wera wolle.
      - s[n=2]: Of hi kuma ni wolle ti ther landwere, so ist riucht thet ma [eft]
          thingia skel en thing, thet other, thet thredde and thet fiarda; etta fifta
          thinge thenne frethe on winna asma skel mith riuchta landriuchte.
    - chapter[n=XXVII]:
      - s[n=1]: Thit is riucht thet nen man sin erwe forkapia ni mot, hit ne se bi
          thes erwenama mode, him ne dere hunger ieftha herefird.
      - s[n=2]: Ief hi so sundich se en man thet hi thet land rema wolde om sine sunda
          to betane, so ach hit sin erwenama ti biadane tha fiarda penninge min [to
          iewane] than hit se anda werthe.
      - s[n=3]: Ief hit emma kapath one thes erwenama mode, als thi man than sterfth,
          ther thet erwe seld hath, so ach thi erwenama en frethe up tha god and erwe,
          and thi other nene fia fullinga.
    - chapter[n=XXVIII]:
      - s[n=1]: (1) Thit is riucht, thi ther to stride thingia wolle, thet ma lessa
          bigreta ni mei ti tha ketelfange than fiower ensa and fiower tundeste thremmen
          penning.
      - s[n=2]: Ief sin kempa an tha ordele bifalt, so skel hi twiskette beta and
          twa pund tha grewa thes raffretha and twa thes stridfretha.
      - s[n=3]: (2) Thit is riucht, as ma ti lessa stride thingia wolle, thet thi
          onthingere nenna kempa [ni] winna ni thor and thi haldare skel ne winna
          ti tha ketelfange and [bethe] ther on sken ian.
      - s[n=4]: (3) Thit is riucht thet thi asega, ther thet strid mith bithingad
          is skel dela thet thet ordel an there kerikawalle wesa skel et there haudsto
          ther thi dekma to geth; hit ne se mith thes haud presteres orlewe thet hit
          se et there capella ther thi skelta ban let ther thet strid mede bithingad
          is.
    - chapter[n=XXIX]:
      - s[n=1]: Thit is riucht, thet thi ketel an tha kerswalle hangia skel buta thes
          wedeles werpe and walla ande thi prester uppa tha hofwalle stan and ordel
          wia with ene skillinge penninga.
      - s[n=2]: So ach thi kempa buta tha hofwalle stan and infan to stede.
      - s[n=3]: So thi strideth efter sworen is, so skel thi skelta and thi asega
          and thi prester and fiower thes koninges orkendan, hia sowen, thes threddes
          deis tha hand skawia binna there kerika; tha thre mith tha prestere [thet
          hiara fiower se] and thi ena mith tha skelta and mith tha asega [thet hiara
          thre se].
      - s[n=4]: Ief hia her aut sennath, so is thi prester and tha thre mith him niar
          tha hand ti helane, than tha thre ti urbarnane.
      - s[n=5]: Werth hi skawath ti helre hand, so skel thi [other] thenne mena eth
          festia and tha grewa twa pund [iewa].
      - s[n=6]: Werth hi berned, so skel hi tha grewa twa pund iewa thes stridfretha
          and twa thes raffretha and sine dekene iewa hed and her; ieftha mith sine
          fia beta and thenne eth festia.
    - chapter[n=XXX]:
      - s[n=1]: (1) Thit is riucht ief thi fria Fresa werth to stride bithingad and
          hi kweth thet hi einlikes godes so fule an sinre were ni habbe thet hi wepen
          and wrichta winna ni moge and beta ief him an uppa felle, so ach him thi
          asega ti delane thet thet sowen sinra bura wita sken bi tha ethe ther hia
          tha koninge ti helde sworen and bi hiara selva sele, hwoder hi an sinre
          were so grat god hede thes deis ther ma hine mith tha stride bigrette.
      - s[n=2]: Sedgiath hia him so grat god, so hi mith stride bigret warth, so skel
          hi thet mara strid ongan; ni sedgiath hia sin god naut so grat, so skel
          hi thet lessa strid ongan.
      - s[n=3]: (2) Thit is riucht, ther thi ti swerdkempa thingia wolle, thet hi
          lessa bigreta ni mei than thria pund and achte ensa, so is thet thi stridwerthega
          sket.
      - s[n=4]: So skel thi fria Fresa tha othere an sinne bannena thinge to thingia
          en thing, thet othere, thet thredde and thet fiarde.
      - s[n=5]: Etta fiarda thinge so skelma thet strid weddia.
      - s[n=6]: So ist riucht, thet hi enne berend habba skel and thi berend so grat
          god habba thet hi thet stridwerthega sket al lesta muge; also hine under
          gretwerd lette, also skel hi under berendskip stan unt thi strideth sweren
          is.
      - s[n=7]: (3) Thit is riucht, thet hia etta thinge thenne eth swora sken and
          thenne witheth hera.
      - s[n=8]: So skel hi tha hand uppa tha helega lidza and thi asega skel him thine
          eth stawia, thet him god also helpe and tha helega.
      - s[n=9]: So ach thi asega thine onthingere monia thet hi up lidze ief hi riucht
          habbe.
      - s[n=10]: So skel hi tha hand uplidza and thi asega skel hem thine eth stawia,
          thet him god also helpe ande tha helega.
      - s[n=11]: So skel hi swigia and thi other swora.
      - s[n=12]: Nu skelma him stawia thet him god so helpe ande sine helega, thet
          hi thine eth riuchte swora and unmenes.
      - s[n=13]: "Nu skel hi swigia and thi other kwetha: ʽso ik thenne eth riuchte\
          \ swore and unmenes.'"
      - s[n=14]: "Nu skel hi swigia, and thi other swora, and thi asega skel him [thene\
          \ eth] stawia: ʽso ik hine na birawade an he and an stre, ner an goda etbera\
          \ fia.'"
      - s[n=15]: "Nu skel hi swigia and thi other swara: ʽthet ik him so god ni birawade\
          \ so thria pund [and acht ensa].'"
      - s[n=16]: Nu skel hi swigia and thi other swora thet hi birawad habbe also
          god so thria pund and achte ensa, hit [ne] were bettera ief hit skolde.
      - s[n=17]: Nu skel hi swigia and thi other swora so hi ni iuwe unriuchte fulleste
          sunder riucht frana wald.
      - s[n=18]: Nu skel hi swigia and thi other swora, so hi mith sinre unriuchte
          fulleste sunder riucht frana wald.
      - s[n=19]: 'Nu skel hi swigia and thi other swora: so ik nu mith mara riuchte
          thet raf wither hine hi beta skel.'
      - s[n=20]: Nu skel hi swigia and thi other swora, so forth, so hi nu mith riuchte
          thet raf with mi beta skel.
    - chapter[n=XXXI]:
      - s[n=1]: (1) Nu thi strideth sworen is, nu is thet riucht thet hi ene berend
          habba skel, ief hine thi borgia ni wolle, ther hine er borgad hede; so skel
          hi hine borgia en and tuntich nachta.
      - s[n=2]: Thi berend skel wesa also rike thet hi thine stridwerthega sket al
          lesta muge ther gretwerd ther let was; so skel hi tha berenda waria unt
          tha ettekere biwexlad send.
      - s[n=3]: Ief hi thine kempa winna ni mei, so ach hi thet uppa tha helegum ti
          brengane thet hit him ned binome; so ach hi eft en an tuntich nachta.
      - s[n=4]: Ief him eft brekth, thet hi thine kempa winna ni mei, so ach hi eft
          en an tuntich nachta.
      - s[n=5]: Als tha thria and sextich nachta umbekumen sind, so skel ma thet strid
          bifiuchta binna tha banne ther hit binna bisworen is.
      - s[n=6]: So ach thi skelta thine kere hwer hi thet thing ketha lete.
      - s[n=7]: Nu agen hia tha kempan ther ti brengane ther thet strid ledath and
          ach him thi asega thine kampstal to wisane.
      - s[n=8]: Thi kampstal skel wesa thria and sextich fota bred, molles fota umbe
          alle halva; ther agen tha kempan binna ti wesane and tha gretwerderen, thi
          skelta and thi asega.
      - s[n=9]: Hwaso ekker ingeth, so is hi twa pund skeldich tha grewa.
      - s[n=10]: Efter tham ther thi skelta bannes bigent, so ach him thi asega ti
          delane thet hia binna thrim degem thet strid bifiuchta sken mith tha sex
          wepnem.
      - s[n=11]: Nu sken tha swerd ewen lang wesa, ande thi skelta ande thi asega
          sken tha wepen skawia and ewende and an morne.
      - s[n=12]: So sken tha wepen an tha kampstal bida al ther se tha kempan brengath.
      - s[n=13]: Hira skel habba aider twa swerd; ief him thet other breke iefta unsprenge,
          thet hi ti tha otherum fe, ief hi moge.
      - s[n=14]: (2) Thit is riucht, so hwer so thi fria Fresa up otherne en strid
          thingia wolle, thet hi kuma skel an thing and en other and thet thredde
          and binna tha thrim thingem sine stedan alle nima skel, ief hi se habba
          wolle.
      - s[n=15]: Etta fiarda thinge nenne stede ni ach, ni were thet strid weddia.
      - s[n=16]: Ieftha thet fifte thing, thet skel to sine fordele wesa umbe thet
          thinglase.
      - s[n=17]: (3) Thit is riucht, so thi fria Fresa ti stride thingia welle and
          thi other tha uta habba welle thet hi binna thrim thingum kuma skel ief
          hi tha uta habba welle.
      - s[n=18]: Ief ma hine mith stride bigret, so skel hi kwetha, hi ni thor bi
          thes skelta banne iechtwerd ni sekwerd dwan, ni nen thing ti unfane thur
          thet thet hi ther hus ni hof ni heth.
      - s[n=19]: (4) Thit is riucht thet hi sine skelta monia skel ther hi to tiucht
          an sine nesta buran.
      - s[n=20]: So ach him sin asega ther ti delane, thet hi thet uppa tha helegum
          wita mot hwer sin hus ande sin hof se, hit ne se thet hine thi skelta mith
          tha efta thinge inhalia welle.
      - s[n=21]: Ief hine thi skelta bihlest, so ach hi uppa tha helegum ti sworane,
          hwer sin hus and sin hof se.
      - s[n=22]: Nu skel hi sinra bura twene habba ther hine borgie and also rike
          se, thet hia thine stridwerthega sket lesta muge, ief hine thi skelta hina
          leth, thet hi alder andwerda skel.
    - chapter[n=XXXII]:
      - s[n=1]: Thit is riucht, thet thi grewa ther hir ban leth thes fiarda ieris
          bodthing halda mot ther hi wolle.
      - s[n=2]: Thit is riucht ho hise halda wolle, thet ma hia ketha skel et allar
          haudkerkena likum thi prester efter Cristis morne [er ieresdei] thet hia
          thi grewa halda welle efter sumeres nacht er lettera ewennacht.
      - s[n=3]: Thit is riucht, so thi grewa bodthing halda welle, thet hi skel thenne
          ban up iewa, sowen wikum er ma hia halde, tha skelta and hi ach [nen dom
          ti delane and] nene ban ti ledane [bihalva umbe nedseken] hit ne se thet
          ther [en] here an land kume ieftha thet ma [en] wif an nede nime, iefta
          [thet man] man an huse sle, so mot hi ther rida and sine ban leda.
    - chapter[n=XXXIII]:
      - s[n=1]: '(1) Thit is riucht, thet tha skeltan ketha skellath allerlik binna
          sine ambuchte thes monandeis et allere dernike sex wikem er ma hia halde
          and aldus keda: Bodthing keth ik io ower sex wikem an thesse selva dei thes
          monandeis ti haldane and thes tiesdeis, thes wednesdeis, thes thunresdeis,
          thes frideis, thes saterisdeis and thes monandeis.'
      - s[n=2]: Tha sowen degan alle agen hia se ti bannane bi thes koninges banne
          also ti haldane and ti lestane.
      - s[n=3]: So hwa so [se] ther ni sekth, husmanne, so skel hi with thine skelta
          beta mith twam pundum.
      - s[n=4]: (2) Thit is riucht thet tha skeltan thes niogenda deis, thes tiesdeis,
          thes koninges ban upiewa skent tha grewa alder hiat unfengen.
      - s[n=5]: (3) Thit is riucht thet thi grewa thene tiesdei and thenne wednesdei
          and thenne thunresdei, tha thre degan, also riuchta skel tha liudem, so
          ma dede an tha bannena bodthinge, thet ma ther riuchta ni machte.
      - s[n=6]: So hetath tha thre degan fimelthing.
    - chapter[n=XXXIV]:
      - s[n=1]: (1) Thit is riucht thet tha skeltan ther tha bodthing haldath and
          midda dei et underne bannes bigonnen habba sken truch tha strid ther ma
          greta skel bi sunna upgange.
      - s[n=2]: (2) Thit is riucht, so thiu sinne sigande is ande thiu ku tha klewen
          dane deth, so ne thor thi fria Fresa efter tham thes deis an stride with
          stan truch thet thet hi er gret ni was.
      - s[n=3]: (3) Thit is riucht thet thi fria Fresa ni thor ban thelda fan grewa
          ner fan skeltum efter sunna sedle.
      - s[n=4]: (4) Thit is riucht thet tha liude ther tha bodthing and tha fimelthing
          halden habbath thet hia ni thorwen efter tham ti there iertele grewa ni
          skelta ban thelda.
    - chapter[n=XXXV]:
        s[n=1]: Thit is riucht ief thi landseta kweth thet hi thet land ti a here
          undhant habbe, thet thi hera niar is to witane uppa tha helegum hwanne thet
          deithing se, than thi landseta.
    - chapter[n=XXXVI]:
      - s[n=1]: Thit is riucht, alder en man bilift and hire thet wif alles formeth
          thet hiu etta grewe kwethan skel thet hiu ene berde an hire habbe ther hi
          an hire tilad habbe and hius hire alles biwene, nu skel thi erfnama hire
          thet god ande thenne sette bifesta ti hire riuchta deithinge.
      - s[n=2]: So is riucht deithing tian monathan.
      - s[n=3]: Nu skel hiu binna tha iere and binna dei tha berde birekenia.
      - s[n=4]: So skelma hire thet god an hand bisetta (bifesta) mith tha skelta
          and mith tha asega and mith thes koninges orkendum and mith tha efta tiuge.
      - s[n=5]: Nu skel hiu thet god also god andwerdia, so hiut unfucht, ief hiu
          tha berde ni brength.
      - s[n=6]: So sken hia waria twa wif fan aider kenne en, thet hiu naut erges
          ne dwe.
      - s[n=7]: Ak sken hia waria twene man fan aidere kenne en thet ma hire unriuchtis
          ne dwe.
      - s[n=8]: Nu sken tha fif thet god niata unt thiu berde birekenad is, thet thiu
          berde libbande an tha wrald kome.
      - s[n=9]: Ief hia umbe tha berde sennath, ief thet wif kweth, ther fan thes
          erfnama halem warade thet thet kind naut libbande an tha wrald ni kome,
          nu hia there berde iath thet hiu ther were, nu send tha twa niar uppa tha
          helegum ti brengane thet thiu berde en thesse wrald libbade.
      - s[n=10]: So ach hiu enne frethe an tha lande and in tha gode thet emma rawe
          iefta aut unriuchtis dwe.
    - chapter[n=XXXVII]:
      - s[n=1]: Thit is riucht ief ther en owerlendich man sterfth, so ach thi frana
          sin god ti bifane, ier and dei ti haldene; ief ther sinra eng efter kumth
          binna iere and binna dei, tha erfnama ti iewane.
      - s[n=2]: Ief ther nemma [efter] ni kumme, thi frana ti habbane thine half del,
          and thruch sine sele thine other del.
    - chapter[n=XXXVIII]:
        s[n=1]: Thit is riucht, ief thi fria Fresa thriu efte thing binna tha iere
          socht heveth, so ni mei thi frana niar kuma him than hit uppa tha helegum
          wita mot hweder hi tha othere socht hebbe than ni habbe.
    - chapter[n=XXXIX]:
      - s[n=1]: Ief ther emma deth owererd and owerskere and owerdelfta and owermetha,
          so skelma hit mith twam skillingum beta also lange so hit naut of ni leth;
          ief hit of leth so skel hi tha nota fella twiskette and tha grewa twa pund
          ti fretha.
      - s[n=2]: '[God wreke unriucht thing!]'
    - chapter[n=XL]:
      - s[n=1]: Ief ma enne huskerl et howe upklagath, so skel thi grewa tha skeltum
          biada thet hia thine man to howe bodie.
      - s[n=2]: So skel thi skelta tha bannare biada thet hi thine man bodie ti howe
          twene degan and sinra bura ehere.
      - s[n=3]: Ief hi naut ni welle kuma, so ach hine thi skelta thes thredda deis
          selva to howe bodia and sinra bura ehere.
      - s[n=4]: Ief hi naut kuma ni wolle, so ach hine thes fiarda deis et howe owerherich
          ti tiugane.
      - s[n=5]: So ach thi asega him twa pund ower ti delane truch tha owerhernese
          etta howe.
      - s[n=6]: So skel thi grewa, thi skelta and thi asega biada thet hia to sine
          fordele fare and ther twa pund ti echtane and ti howe to brengane, iefta
          hia moten an sinra bura ehere.
      - s[n=7]: Ief hit emma ther wereth so skel thi asega allarlikum twa pund updela
          ther hit [ther] wereden.
      - s[n=8]: Niogen hwarva skelma hine bodia and thi skelta thria owerherich tiuga
          mith sowen thes koninges orkendum, erma him mith riuchte ti brande iefta
          ti breke dela muge.
      - s[n=9]: Ief hi thes alles owerherich worth, so ach ma hine mith here and mith
          brande ti sekane.
      - s[n=10]: So hi berned is so ach thi grewa of hi ther is thenne asega ti bannane
          thet hi riucht dele.
      - s[n=11]: '[Ief thi grewa ther naut is, so ach thi skelta thene asega ti bannane,
          thet hi riucht dele.] So ach [hine] thi asega frethelas ti lidzane [ti delane]
          and sin god.'
      - s[n=12]: So ach thi asega to delane thet thi skelta thet erwe bifan skel ti
          herena hand and ti lioda hand al unt hi thingath herena helde and liuda
          mith sundrega bote so hi owerbered heth, hit ne se thet hi bet thingia muge.
      - s[n=13]: Ief hit naut thingath binna iere and binna dei, so agen heran and
          liuda mith tha erwa ti dwane thet ther hiara willa se.
    - chapter[n=XLI]:
        s[n=1]: Thit is riucht, alder thi fria Fresa thruch klage to howe lathad werth
          and hi to andwerde kumth and gretword owernimth ande hi thet bi tha riuchte
          biwereth also lange so thiu sunne skinande is, so ne thor hi to tha dei
          efter senna sedle hweder wed ian ni ban thelda, so skel ma hine al nies
          bodia also hi er naut bodad ni were.
    - chapter[n=XLII]:
      - s[n=1]: Ief thi grewa ene manne bitigath thet hi owerherich fan howe genge
          ande him thi asega twa pund updelde and him nenes weddes ni bitigath, so
          is hi niar twirasum ti unriuchtane than eng thing ti onfane.
      - s[n=2]: So ne thor hi ther an riucht forstan thruch thet hi ther unebodad
          kom.
    - chapter[n=XLIII]:
        s[n=1]: Ief ma enne man ti howe bodath ande hi [ther] gretword owernimth and
          nachtferst iarath, so ach him thi grewa nachtferst ti iewane one asega dome
          and hi sin wed to iewane thet hi thes mornes kume and an riuchte stande.
    - chapter[n=XLIV]:
      - s[n=1]: (1) Ief ma enne man ti howe bodath ande hi [ther] gretword owernimth
          and hi ther ti hand an riuchte stan wolle, and thi grewa hit fersta wolle
          and him sin wed heth iewa so ne thor hi nen [wed] iewa, ni nen owerhernese
          beta want hi [ther] an riuchte stan wolle.
      - s[n=2]: So skel hi mith riuchta one skatha thana rida.
      - s[n=3]: Ief ma hine fir up spreka wolle, so skelma hine nies bodia.
      - s[n=4]: (2) Ief ma tha bannare an tha bodeskipe dustslek iefta blodresne deth
          iefta thera eng ther hi mith bodeskipe ther ut bodath, so is sin bote twibete
          and tha grewa twa pund ti fertha iefta sexasum ti (un)riuchtane.
    - chapter[n=XLV]:
      - s[n=1]: 'Thit is riucht, alder en strid mith thes skelta banne ande mith thes
          asega dome sened is ande thi onthingare in en otheres skelta banne ieftha
          an thene othera sprekth and hi hine to stride lathath, so skel hi kwetha,
          [thet] hi ni muge hine to stride lathia thruch thet hit him er to sochte
          bi thes skelta banne ther er thesse skelta was, ni bi thes asega dome and
          bi thara bura ehere: thet tu mi kestigade ti tolef [manna] ethum and thi
          asega thet deithing delde and ik alle tach et tha wisida deithinge and also
          efte and riuchte, so ik nu mith riuchta ni thor with thi an stride ongan.'
      - s[n=2]: Ief thu thes biseka wolle, so wedde ik thi alsoden tiuch ascha thi
          asega delt.
      - s[n=3]: So delt him thi asega thet efte tiuch.
      - s[n=4]: Thest hit blikande [libbande] se, so skel hit tiuga thi skelta, ther
          him tha ban ower lette and thi asega ther tha ethan stawade thest hia libbath.
      - s[n=5]: Ief hia ni libbath, so sken sowen thes koninges orkendan ther binna
          tha banne seten se allarlik swera mith sunderga ethe, thet hiat mith agum
          sage and mith arem herde, thet thi asega tha ethan stawade and hi tha lathe
          alle tach bi thes skelta banne, ther hi nemde, and bi thes asega dome.
      - s[n=6]: So sken swora sowen this koninges orkendan and fella thenne asega
          dom and swera thet hiat mith agem sege and mith arem herde thet thi asega
          tha ethan alle stawade.
      - s[n=7]: So sken hia sowen sedzia, en afara and tha sex folgia ther hia ther
          mede were thet hi him er to sochte bi thes skelta banne and bi thes asega
          dome thet hi him tolef ethan weddade and alle tach also fir so hi se hera
          wolde, thet mith mare riuchte thiu dede stan skel, than hi se unslita skel.
    - chapter[n=XLVI]:
        s[n=1]: 'Thit is riucht, thet ma mith this dada tiuge naut wera ni mei, ni
          were fiower deda: en umbe strid ase hi sened heth iefta bifochten; thet
          other umbe en erwe, hwoder hit onthingad were so ni were, [iefta bisened];
          thet thredde umbe bodel hwoder hit him er to sochte [iefta bisened], thet
          fiarde umbe hof frethe.'
    - chapter[n=XLVII]:
      - s[n=1]: Thit is riucht, ief en man ina otheres epena slat spreka welle an
          sin erwe, so skel hi him to kuma mith twira tele and mith thes asega dome.
      - s[n=2]: Ief hi ther in ower wolle, so skel hi hine kestigia mith tolef [manna]
          ethum iefta ti ene swerdkempa.
      - s[n=3]: So skelma tha bithingia mith efta bannem and mith efta deithingum.
    - chapter[n=XLVIII]:
      - s[n=1]: (1) Thit is riucht, alder ma ene manne sin god ofstelt and hi kumith
          mith tha frana bi thes bures huse and hi ther seka wolle, so skel hi orlewes
          bidda ande thet god nemma ther hi ther inne seka welle.
      - s[n=2]: Nu ist riucht thet hi(t) him fregia skel, hot hi seka wolle; so skel
          hit namnia.
      - s[n=3]: Ief hit so den god se thet ma hit muge an hande [bi]luka iefta under
          skate bihella, so skel thi frana ingan and sowen mith hem thes koninges
          orkendan mith gripianda handem and ermem, and unegerd and uneskoch and wraxle,
          thet ma nen god indrega ni muge ther hia skathia methe muge tha unskeldega
          manne.
      - s[n=4]: Ief hia thet [thiuftigade] god ther inne findath, is hit en willen
          klath and hit se uneferwad, so mot hit to sine inuerke tian, thet hi tha
          skep hede [ther tha ulle drogen, ther thet klath fan makad worde].
      - s[n=5]: Ief hit linnen is so mot hit to sine eckere tian, thet hit ther on
          were [thet flax ther on woxe] ther hi thet klath of makade.
      - s[n=6]: So sken it swera twene sinra bura thet hi alsoden land hede ther thet
          flax on waxa machte, iefta hi tha skep hede, ther ma tha ulle of skara machte.
      - s[n=7]: Ief hit wrocht gold is, so mot hit to [sine] inwerke tian; ief hit
          unwrocht is, so skel hit to sine werende tian, iefta ti tha tolneda merkede,
          [iefta to ene feld farende manne.]
      - s[n=8]: (2) Ief ma en god binna enes mannes kamere bifarth ande ther en rekhol
          is inne and hit so den god is thet ma hit ther in werpa muge, so is hi niar
          sexasum uppa tha helegum thet god to witane and skethelas wether ti iewane
          than hi thiaf wesa thorwe.
      - s[n=9]: Ief ma hit binna sine thredda slette fint, iefta binna sine huse bidolwen,
          so skel hi skeldich wessa iefta enne skeldegera winna.
      - s[n=10]: Ief hi nenne skeldegera ni heth, so skel hi thet god wether iewa
          enskette and otherskette, and tha frana ther thet god binna sine banne nimen
          is, thet werield ti iewane ower alle sine hine, ther ierich send, ther hi
          binna sine dorim heth.
      - s[n=11]: So is thet wetherield fiower ensa and fiowertundesta thrimen penning.
      - s[n=12]: (3) Ief thi frana mith tha liudem ene thiuviga gode folgath and hi
          to enes mannes huse kumth, so skel hi baria hot hi ther inne seka wolle.
      - s[n=13]: Ief ma him werth mith wige and mith wepne thet hi thet [bi-] namade
          god seka ni mot, ief hi ther biseka welle thet hi there sekne ni wernde,
          so skel thet tiuga thi bannare and sowen sinra galiuda.
      - s[n=14]: So hit thi bannare tiuged heth, so skel hi thet riucht [god] wether
          iewa iefta also grat god, ande tha grewa twa pund.
    - chapter[n=XLIX]:
      - s[n=1]: Ief en man ina en bodel thingia welle ande ther en sibbera is binna,
          so skel hi thia fiower thing alle thingia bi efta deithingum.
      - s[n=2]: Etta fifta thinge so ach hi tha inferd ief hi mot; ief hi naut mot,
          so ach thi skelta thine wach in ti brekane ande hine ther in ti brengane,
          ief hi mot.
      - s[n=3]: Alle tha ther hit mith wige ieftha mith wepne werath, so is hiara
          allarek tha grewa twa pund skeldich.
      - s[n=4]: Ief hi ther in mot, so skel hit an fara flette al bithingia and ief
          hi heth tha ta, so heth hi ther mithe sin bodel bihalden and sin god.
      - s[n=5]: Ief him thera ta berst, so ach thi onthingere enne frethe an tha gode,
          thet him emma aut unriuchtes dwe.
    - chapter[n=L]:
      - s[n=1]: So hwer so ma en god lawegath and thi sibbista mith thinge ti tha
          huse kumth, so ach thi asega tha allarsibbista in ti delane etta forma thinge.
      - s[n=2]: So hi in komen is, so ach hi enne frethe [an tha gode] an fara flette,
          unt hit bithingad is, hwoder hiara eftera erwa se; so hoder hiara thet biredath
          thet hi eftera erwa se, so ach hi thine frethe an tha gode and thi other
          thet god ti remane.
    - chapter[n=LI]:
      - s[n=1]: So hwer so ma en bodel lawegath nevem and niftem and hia ewenkne send,
          so hia ti tha fordele kumath so agen hia in ti farane and thes bodles to
          moniane mith efta orkenskipe tham ther kameran and kaian inne warade.
      - s[n=2]: So ach him thi asega ti delane thet hia agen to weddiane allar ek
          otherum riucht bodeldel.
      - s[n=3]: So hia thet [riucht bodeldel bi-] wedded habbath so [sken hia forth
          drega riucht bodeldel, ascha hiat ther inne habbath and thet an twa dela.
      - s[n=4]: So] skel thi asega dela thet hia forth drege, gold and wede ief hiat
          habbath, and ku and ei, hiara kwikfia and enka ande anderke.
      - s[n=5]: So agen hia en feld ti farane and thet erwe ti delane, thet fireste
          allar arst ande thet neste allar lest.
      - s[n=6]: Thet sken tha binna sowen nachtem alle den habba al ti tha huse, hit
          ne se, so hit him ned binime.
      - s[n=7]: Ther skel thi skelta hia to banna thet hia also leste; thet skel wesa
          thes winteres also thes sumeres, thet ne mei owerfan hoder feste ni fire,
          mer ther mot ma umbe bodel thingia umbe sowen nacht.
      - s[n=8]: Ief thes burblikande godes aut owerleren is, ther hi einlike an siner
          were hede, tha hi allar nest an sunda liwe was, an skepena wede, ieftha
          an wrochta golde ieftha an fiowerfotada skette, so skel thi ther kameran
          and kaian warade thet winna ief [for] ful del nima, hit ne se thet hit him
          an nedrawe of nimen se.
      - s[n=9]: Ief ma ther ange skelda in askath, wollath hia ian, so sken hia tha
          ielda.
      - s[n=10]: Ni wollath hia naut ian, so skel hi swora, ther thet god askath thet
          hit an thet menbedle iewe tham ther kameran and kaian warade.
      - s[n=11]: So skel thi other swora thet hi thet [binamede god] unfenge and an
          thet menbedle warade.
      - s[n=12]: Nu ne mei hi fir skelda ian, ther kameran and kaian warath, than
          hi mith ku and mith ei ielda mei, and mith bodle binetha [tha] balkum.
      - s[n=13]: Ief hit firther ieth so send tha erwa niar thine kere ti habbane
          hwoder hia unswore than hia ielde.
    - chapter[n=LII]:
      - s[n=1]: Thit is riucht hwoder hiara sinena so lengera liwath, so ach hi tha
          besta thriu klathan an ti habbane soma thine otherne ti ther molda bifelt.
      - s[n=2]: So hia thet bodel delath, so skel hi tha nima with tha berwede, ande
          ther ni skel on wesa gold ni selver, ni pellefthredda, ni wede ni worma.
      - s[n=3]: Thit is riucht alder ma en bodel dela skel, so skel ma hit also dela
          asmat samenade.
      - s[n=4]: Ief hiara en kweth thet him bodel lavegad se, so skel ma hit ut reda
          mith koninges orkendum ascha hit inkomen is an skepena wede, ief an wrochta
          golde, iefta an fiower fotada skette, thet hit binna iere and dei in thet
          menbedle kome.
    - chapter[n=LIII]:
      - s[n=1]: 'Thit is riucht etta menbedle: ief thi man kweth thet hi sin erwe
          seld habbe and in thet menbedil biwerid, so skelmat him fella, ief hit awa
          mith werde mei an tha burskipe ther hit to seld havit.'
      - s[n=2]: Ief thio frowe kweth thet hio thet hire seld have, mei hiu thet awa
          an tha burskipe, ther hiot seld havit, so skelmat here fella.
      - s[n=3]: Ief thet bern kweth thet hit thet sin seld have, so skelmat him fella
          of tha menbedle, ther hit awe mith werde an da burskipe ther it to seld
          have.
    - chapter[n=LIV]:
        s[n=1]: Thit is riucht, alder en bodel bithingad werth, and thi unwilliga
          sin del naut nima ne wel, so ach thi frana this unwilliga del to nimane
          an therpe and an felda, unt hi to tha huse kome, so ach hi tha thine del
          to wariane over al.
    - chapter[n=LV]:
      - s[n=1]: (1) Thit is riucht so hwer so thi skelta en thing halt, thet hi skel
          biada [riucht] aller mannalikum, ief him emma autis bitigath [so skel hi
          tian] lada and bota.
      - s[n=2]: Ief him emma than aut up spreka welle, so skel thi huskerl [selva]
          tha bannere biada thet hi thine skelta askie.
      - s[n=3]: "So skel thi bannare kwatha: ʽHer skelta, ik askie io and banne io\
          \ ther to mith mines hera banne thet i tha manne riucht andwerd iowe.' Ief\
          \ hi nelle, so ne ach him nimma iowa lada ner bota, ner nimma sine ban thelda."
      - s[n=4]: (2) Thit is riucht an hwelik ban so thi asega kumth and him emma aut
          up sprekth, so skel hi an tha selva banne aller mannalikum ieva lada ande
          bota.
      - s[n=5]: Iefta hi ne mot nenne dom dela.
    - chapter[n=LVI]:
        s[n=1]: Thit is riucht an hweleka banne so thi asega enne man askath, thet
          hi him allidigis iowe lada and bota, hit ne se thet hit mith sine willa
          fersta wolle.
    - chapter[n=LVII]:
      - s[n=1]: "Thit is riucht: hwa so en hors ti dada slaith so ist this landis\
          \ riucht thet mat ielda mith thrim ensem ande mith twene skilling' ti fretha,\
          \ hit ne se thet thi other kwatha wolle ther thet hors ach thet him ther\
          \ mer on ti skatha worden se and hi ther umbe kestigia welle."
      - s[n=2]: This hinxtis bote this livis thredde half enze; this oxa bote this
          livis twa enza; there ku bote thes livis thritich panninga; thes feringes
          bote thes livis acht penningen and twa enza and twer skillingan ti fartha.
    - chapter[n=LVIII]:
      - s[n=1]: Thit isti riuchta bodeleth ther thi iene suara skel ther kamer and
          kaian warath.
      - s[n=2]: So ach hi up to nimane mith siner winnistra hand sine winstra gara
          and haldane up.
      - s[n=3]: So skel hi fan siner furdera hand twer fingeran ther up lidzia and
          suara thanne.
      - s[n=4]: 'And thi asega stowie him thine eth: thet hi ne have an tha menbedle
          helid ner hindrad an ha ner an stre, an korne ner an kla[the], an therpe
          ne an filda, an wepne ne an wede, an golde ne an gara, an selvere ne an
          slaina panninga, an here ne an hede, binitha ther erthe, ne buppa ther erthe,
          also god so fiower panningan.'
      - s[n=5]: Also bruke I livis ande lethana and alle thara hevena ther I nu have
          iefta ford winne.
      - s[n=6]: Thet io god also hilpe and alle sine heiliga also i thene eth riuchte
          suore and unmenes, hit ne se thet i [iu] binna iere and binna dei bet bithinka
          muge [ande riuchte thene eth] and I betrie thanne thine [meneth] skada with
          thine ther I britsen have.
