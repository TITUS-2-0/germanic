- body:
  - chapter[n=_]:
    - foreign[lg=lat-Latn]: LUDOVVICO ORIENTALIUM REGNORUM REGI SIT SALUS AETERNA.
    - verse[n=1]: Lúdowig ther snéllo,   \   thes wísduames fóllo,
    - verse[n=2]: er óstarrichi ríhtit ál,   \   so Fránkono kúning scal;
    - verse[n=3]: Ubar Fránkono lant   \   so gengit éllu sin giwalt,
    - verse[n=4]: thaz ríhtit, so ih thir zéllu,   \   thiu sin giwált ellu.
    - verse[n=5]: Thémo si íamer héili   \   joh sálida giméini,
    - verse[n=6]: druhtin hóhe mo thaz gúat   \   joh frewe mo émmizen thaz múat;
    - verse[n=7]: Hóhe mo gimúato   \   io allo zíti guato,
    - verse[n=8]: er állo stunta fréwe sih!   \   thes thígge io mánnogilih!
    - verse[n=9]: Óba ih thaz irwéllu   \   theih sinaz lób zellu,
    - verse[n=10]: 'zi thíu due stúnta mino,   \   theih scribe dáti sino:'
    - verse[n=11]: Úbar mino máhti   \   so íst al thaz gidráhti;
    - verse[n=12]: hóh sint, so ih thir zéllu,   \   thiu sinu thíng ellu,
    - verse[n=13]: Uuanta er ist édil Franko,   \   wísero githánko,
    - verse[n=14]: wísera rédinu;   \   thaz dúit er al mit ébinu.
    - verse[n=15]: In sínes selbes brústi   \   ist hérza filu fésti,
    - verse[n=16]: mánagfalto gúati;   \   bi thiu ist sínen er gimúati.
    - verse[n=17]: Cléinero githánko   \   so íst ther selbo Fránko,
    - verse[n=18]: so íst ther selbo édilinc;   \   ther héizit avur Lúdowic.
    - verse[n=19]: Ofto in nóti er was in wár,   \   thaz biwánkota er sár
    - verse[n=20]: mit gótes scirmu scíoro   \   joh hárto filu zíoro.
    - verse[n=21]: Óba iz ward iowánne   \   in not zi féhtanne,
    - verse[n=22]: so was er ío thero rédino   \   mit gótes kreftin óboro.
    - verse[n=23]: Riat gót imo ofto in nótin,   \   in suaren árabeitin;
    - verse[n=24]: gigiang er in zála wergin thár:   \   druhtin hálf imo sár
    - verse[n=25]: In nótlichen wérkon,   \   thes scal er góte thankon;
    - verse[n=26]: thes thánke ouh sin githígini   \   joh únsu smahu nídiri!
    - verse[n=27]: Er uns ginádon sinen ríat,   \   thaz súlichan kúning uns gihíalt;
    - verse[n=28]: then spár er nu zi líbe   \   uns állen io zi líabe!
    - verse[n=29]: Nu níazen wir thio gúati   \   joh frídosamo zíti
    - verse[n=30]: sínes selbes wérkon,   \   thes sculun wir góte thankon;
    - verse[n=31]: Thes mánnilih nu gérno   \   gináda sina férgo,
    - verse[n=32]: fon gót er múazi haben múnt   \   joh wesan lángo gisunt!
    - verse[n=33]: Állo ziti gúato   \   so léb er io gimúato
    - verse[n=34]: joh bimíde io zála,   \   thero fíanto fára!
    - verse[n=35]: Lángo, líobo druhtin mín,   \   láz imo thie dága sin,
    - verse[n=36]: súaz imo sin líb al,   \   so man gúetemo scal!
    - verse[n=37]: 'In ímo irhugg ih thráto   \   Davídes selbes dáto:'
    - verse[n=38]: er selbo thúlta ouh nóti   \   jú manago árabeiti,
    - verse[n=39]: Uuant ér wolta mán sin   \   (thaz ward síd filu scín),
    - verse[n=40]: thégan sin in wáru   \   in mánegeru zálu.
    - verse[n=41]: Manag léid er thúlta,   \   unz thaz tho gót gihangta;
    - verse[n=42]: ubarwánt er sid thaz frám,   \   so gotes thégane gizam.
    - verse[n=43]: Ríat imo io gimúato   \   sélbo druhtin gúato,
    - verse[n=44]: thaz ságen ih thir in alawár;   \   sélbo maht iz lésan thar.
    - verse[n=45]: Éigun wir thia gúati,   \   gilicha théganheiti
    - verse[n=46]: in thésses selben múate   \   zi mánagemo gúate.
    - verse[n=47]: Giwísso, thaz ni híluh thih,   \   thúlta therer sámalih
    - verse[n=48]: árabeito ginúag;   \   mit thulti sámạ iz ouh firdrúag;
    - verse[n=49]: Ni liaz er ímo thuruh tház   \   in themo múate then ház,
    - verse[n=50]: er mit thúlti, so er bigán,   \   al thie fíanta ubarwán.
    - verse[n=51]: 'Obạ es íaman bigan,   \   tház er widar ímo wan:'
    - verse[n=52]: scírmtạ imo iogilícho   \   druhtin líoblicho;
    - verse[n=53]: Ríat imo ío in nótin,   \   in swaren árabeitin,
    - verse[n=54]: gilihtạ imo éllu sinu jár,   \   thiu nan thúhtun filu suár,
    - verse[n=55]: Únz er nan giléitta,   \   sin ríchi mo gibréitta;
    - verse[n=56]: bi thiu mág er sin in áhtu   \   théra Davídes slahtu.
    - verse[n=57]: Mit so sámeliche   \   so quám er ouh zi ríche.
    - verse[n=58]: was gotes drút er filu frám:   \   so ward ouh thérer, so gizám;
    - verse[n=59]: 'Ríhta gener scóno   \   thie gótes liutị in fróno:'
    - verse[n=60]: so duit ouh thérer ubar jár,   \   sọ iz gote zímit, thaz ist
        wár;
    - verse[n=61]: Émmizen zi gúate,   \   io héilemo múate
    - verse[n=62]: fon járe zi járe,   \   thaz ságen ih thir zi wáre.
    - verse[n=63]: Gihialt Davíd thuruh nót,   \   thaz imo drúhtin gibót,
    - verse[n=64]: joh gifásta sinu thíng,   \   ouh selb thaz ríhị al umbiríng;
    - verse[n=65]: In thésemo ist ouh scínhaft,   \   so fram sọ inan lázit thiu
        craft,
    - verse[n=66]: thaz ér ist io in nóti   \   gote thíononti;
    - verse[n=67]: Selbaz ríchi sinaz ál   \   rihtit scóno, sosọ er scál,
    - verse[n=68]: ist éllenes gúates   \   joh wola quékes muates.
    - verse[n=69]: Ja farent wánkonti   \   in ánderen bi nóti
    - verse[n=70]: thisu kúningrichi   \   joh iro gúallichi;
    - verse[n=71]: Thoh habet thérer thuruh nót,   \   so druhtin sélbo gibót,
    - verse[n=72]: thaz fíant uns ni gáginit,   \   thiz fásto binágilit;
    - verse[n=73]: Símbolon bispérrit,   \   uns wídarwert ni mérrit,
    - verse[n=74]: sichor múgun sin wir thés;   \   lángo niaz er líbes!
    - verse[n=75]: Állo zíti thio the sín,   \   Kríst lóko mo thaz múat sin;
    - verse[n=76]: bimídẹ ouh allo pína,   \   got frewe séla sina!
    - verse[n=77]: Lang sin dága sine   \   zi themọ éwinigen líbe,
    - verse[n=78]: bimíde ouh zálono fál,   \   thaz wir sin síchor ubar ál!
    - verse[n=79]: Uuánta thaz ist fúntan,   \   unz wir háben nan gisúntan,
    - verse[n=80]: thaz lében wir, sọ ih méinu,   \   mit fréwi joh mit héilu
    - verse[n=81]: Símbolon gimúato   \   joh eigun zíti guato;
    - verse[n=82]: niaz ér ouh mámmuntes,   \   ni brestẹ in éwon imo thés!
    - verse[n=83]: Állen sinen kíndon   \   si ríchiduam mit mínnon,
    - verse[n=84]: si zi góte ouh mínna   \   thera selbun kúninginna!
    - verse[n=85]: Éwiniga drútscaf   \   niazen sẹ íamer, sosọ ih quád,
    - verse[n=86]: in hímile zi wáre   \   mit Lúdowige tháre!
    - verse[n=87]: Themo díhton ih thiz búah;   \   oba er hábet iro rúah,
    - verse[n=88]: 'ódo er thaz giwéizit,   \   thaz er sa lésan heizit:'
    - verse[n=89]: Er híar in thesen rédion   \   mag hóren evangélion,
    - verse[n=90]: waz Kríst in then gibíete   \   Fránkono thíete.
    - verse[n=91]: Régula therero búachi   \   uns zeigot hímilrichi;
    - verse[n=92]: thaz nieze Lúdowig io thar   \   thiu éwinigun gótes jar!
    - verse[n=93]: Níazan múazi thaz sin múat,   \   io thaz éwiniga gúat;
    - verse[n=94]: thár ouh íamer, druhtin mín,   \   láz mih mit ímo sin!
    - verse[n=95]: Állo ziti gúato   \   léb er thar gimúato,
    - verse[n=96]: inliuhtẹ imọ ío thar wúnna,   \   thiu éwiniga súnna!
  - chapter[n=_]:
    - foreign[lg=lat-Latn]: Dignitatis culmine gratia divina praecelso Liutberto Mogontiacensis
        urbis archiepiscopo Otfridus quamvis indignus tamen devotione monachus presbyterque
        exiguus aeternae vitae gaudium optat semper in Christo.
    - verse[n=1]:
        foreign[lg=lat-Latn]: Vestrae excellentissimae prudentiae praesentis libri
          stilum
    - verse[n=2]:
        foreign[lg=lat-Latn]: comprobare transmittens in capite causam qua illum dictare
    - verse[n=3]:
        foreign[lg=lat-Latn]: praesumpsi, primitus vobis enarrare curavi, ne ullorum
          fidelium
    - verse[n=4]:
        foreign[lg=lat-Latn]: mentes, si vilesceret, vilitatis meae praesumptioni
          deputare procurent.
    - verse[n=5]:
        foreign[lg=lat-Latn]: Dum rerum quondam sonus inutilium pulsaret aures
    - verse[n=6]:
        foreign[lg=lat-Latn]: quorundam probatissimorum virorum eorumque sanctitatem
          laicorum
    - verse[n=7]:
        foreign[lg=lat-Latn]: cantus inquietaret obscenus, a quibusdam memoriae dignis
    - verse[n=8]:
        foreign[lg=lat-Latn]: fratribus rogatus, maximeque cujusdam venerandae matronae
    - verse[n=9]:
        foreign[lg=lat-Latn]: verbis nimium flagitantis, nomine Judith, partem evangeliorum
    - verse[n=10]:
        foreign[lg=lat-Latn]: eis theotisce conscriberem, ut aliquantulum hujus cantus
          lectionis
    - verse[n=11]:
        foreign[lg=lat-Latn]: ludum saecularium vocum deleret, et in evangeliorum
          propria
    - verse[n=12]:
      - foreign[lg=lat-Latn]: lingua occupati dulcedine, sonum inutilium rerum noverint
      - foreign[lg=lat-Latn]: declinare;
    - verse[n=13]:
        foreign[lg=lat-Latn]: petitioni quoque jungentes queremoniam, quod gentilium
    - verse[n=14]:
        foreign[lg=lat-Latn]: vates, ut Virgilius, Lucanus, Ovidius caeterique quam
          plurimi
    - verse[n=15]:
        foreign[lg=lat-Latn]: suorum facta decorarent lingua nativa, quorum jam voluminum
    - verse[n=16]:
        foreign[lg=lat-Latn]: dictis fluctuare cognoscimus mundum, nostrae etiam sectae
          probatissimorum
    - verse[n=17]:
        foreign[lg=lat-Latn]: virorum facta laudabant, Juvenci, Aratoris, Prudentii
    - verse[n=18]:
        foreign[lg=lat-Latn]: caeterorumque multorum, qui sua lingua dicta et miracula
    - verse[n=19]:
        foreign[lg=lat-Latn]: Christi decenter ornabant; nos vero, quamvis eadem fide
          eademque
    - verse[n=20]:
        foreign[lg=lat-Latn]: gratia instructi, divinorum verborum splendorem clarissimum
    - verse[n=21]:
        foreign[lg=lat-Latn]: proferre propria lingua dicebant pigrescere. Hoc dum
          eorum
    - verse[n=22]:
        foreign[lg=lat-Latn]: caritati importune mihi instanti, negare nequivi, feci,
          non quasi
    - verse[n=23]:
        foreign[lg=lat-Latn]: peritus, sed fraterna petitione coactus; scripsi namque
          eorum
    - verse[n=24]:
        foreign[lg=lat-Latn]: precum suffultus juvamine evangeliorum partem francisce
          compositam,
    - verse[n=25]:
        foreign[lg=lat-Latn]: interdum spiritalia moraliaque verba permiscens, ut
    - verse[n=26]:
        foreign[lg=lat-Latn]: qui in illis alienae linguae difficultatem horrescit,
          hic propria
    - verse[n=27]:
        foreign[lg=lat-Latn]: lingua cognoscat sanctissima verba, deique legem sua
          lingua
    - verse[n=28]:
      - foreign[lg=lat-Latn]: intellegens, inde se vel parum quid deviare
      - foreign[lg=lat-Latn]: mente propria pertimescat.
    - verse[n=29]:
        foreign[lg=lat-Latn]: Scripsi itaque in primis et in ultimis hujus libri partibus
    - verse[n=30]:
        foreign[lg=lat-Latn]: inter quatuor evangelistas incedens medius, ut modo
          quid
    - verse[n=31]:
        foreign[lg=lat-Latn]: iste quidve alius caeterique scriberent, inter illos
          ordinatim,
    - verse[n=32]:
        foreign[lg=lat-Latn]: prout potui, penitus pene dictavi. In medio vero, ne
          graviter
    - verse[n=33]:
        foreign[lg=lat-Latn]: forte pro superfluitate verborum ferrent legentes, multa
          et parabularum
    - verse[n=34]:
        foreign[lg=lat-Latn]: Christi et miraculorum ejusque doctrinae, quamvis jam
    - verse[n=35]:
        foreign[lg=lat-Latn]: fessus (hoc enim novissime edidi), ob necessitatem tamen
          praedictam
    - verse[n=36]:
        foreign[lg=lat-Latn]: pretermisi invitus et non jam ordinatim, ut caeperam,
    - verse[n=37]:
        foreign[lg=lat-Latn]: procuravi dictare, sed qualiter meae parvae occurrerunt
          memoriae.
    - verse[n=38]:
        foreign[lg=lat-Latn]: Volumen namque istud in quinque libros distinxi, quorum
          primus
    - verse[n=39]:
        foreign[lg=lat-Latn]: nativitatem Christi memorat, finem facit baptismo doctrinaque
    - verse[n=40]:
        foreign[lg=lat-Latn]: Johannis. Secundus jam accersitis ejus discipulis refert,
          quomodo
    - verse[n=41]:
        foreign[lg=lat-Latn]: se et quibusdam signis et doctrina sua praeclara mundo
    - verse[n=42]:
        foreign[lg=lat-Latn]: innotuit. Tertius signorum claritudinem et doctrinam
          ad Judaeos
    - verse[n=43]:
        foreign[lg=lat-Latn]: aliquantulum narrat. Quartus jam qualiter suae passioni
          propinquans
    - verse[n=44]:
        foreign[lg=lat-Latn]: pro nobis mortem sponte pertulerit dicit. Quintus ejus
    - verse[n=45]:
        foreign[lg=lat-Latn]: resurrectionem, cum discipulis suam postea conlocutionem,
          ascensionem
    - verse[n=46]:
        foreign[lg=lat-Latn]: et diem judicii memorat. Hos, ut dixi, in quinque,
    - verse[n=47]:
      - foreign[lg=lat-Latn]: quamvis evangeliorum libri
      - foreign[lg=lat-Latn]: quatuor sint, ideo distinxi, quia
    - verse[n=48]:
        foreign[lg=lat-Latn]: eorum quadrata aequalitas sancta nostrorum quinque sensuum
    - verse[n=49]:
        foreign[lg=lat-Latn]: inaequalitatem ornat, et superflua in nobis quaeque
          non solum
    - verse[n=50]:
        foreign[lg=lat-Latn]: actuum, verum etiam cogitationum vertunt in elevationem
          caelestium.
    - verse[n=51]:
        foreign[lg=lat-Latn]: Quicquid visu, olfactu, tactu, gustu, audituque delinquimus,
    - verse[n=52]:
        foreign[lg=lat-Latn]: in eorum lectionis memoria pravitatem ipsam purgamus.
    - verse[n=53]:
        foreign[lg=lat-Latn]: Visus obscuretur inutilis, inluminatus evangelicis verbis;
          auditus
    - verse[n=54]:
        foreign[lg=lat-Latn]: pravus non sit cordi nostro obnoxius; olfactus et gustus
          sese a
    - verse[n=55]:
        foreign[lg=lat-Latn]: pravitate constringant Christique dulcedine jungant;
          cordisque
    - verse[n=56]:
        foreign[lg=lat-Latn]: praecordia lectiones has theotisce conscriptas semper
          memoria
    - verse[n=57]:
        foreign[lg=lat-Latn]: tangent.
    - verse[n=58]:
        foreign[lg=lat-Latn]: Hujus enim linguae barbaries ut est inculta et indisciplinabilis
    - verse[n=59]:
        foreign[lg=lat-Latn]: atque insueta capi regulari freno grammaticae artis,
          sic
    - verse[n=60]:
        foreign[lg=lat-Latn]: etiam in multis dictis scriptio est propter literarum
          aut congeriem
    - verse[n=61]:
        foreign[lg=lat-Latn]: aut incognitam sonoritatem difficilis. Nam interdum
          tria u u u,
    - verse[n=62]:
        foreign[lg=lat-Latn]: ut puto, quaerit in sono, priores duo consonantes, ut
          mihi videtur,
    - verse[n=63]:
        foreign[lg=lat-Latn]: tertium vocali sono manente; interdum vero nec a, nec
          e,
    - verse[n=64]:
        foreign[lg=lat-Latn]: 'nec i, nec u vocalium sonos praecavere potui: ibi y
          grecum mihi'
    - verse[n=65]:
        foreign[lg=lat-Latn]: videbatur ascribi. Et etiam hoc elementum lingua haec
          horrescit
    - verse[n=66]:
        foreign[lg=lat-Latn]: interdum, nulli se caracteri aliquotiens in quodam sono,
          nisi
    - verse[n=67]:
        foreign[lg=lat-Latn]: difficile, jungens; k et z sepius haec lingua extra
          usum latinitatis
    - verse[n=68]:
        foreign[lg=lat-Latn]: utitur, quae grammatici inter litteras dicunt esse superfluas.
    - verse[n=69]:
        foreign[lg=lat-Latn]: Ob stridorem autem interdum dentium, ut puto, in hac
          lingua
    - verse[n=70]:
        foreign[lg=lat-Latn]: z utuntur, k autem ob faucium sonoritatem. Patitur quoque
    - verse[n=71]:
        foreign[lg=lat-Latn]: metaplasmi figuram nimium (non tamen assidue), quam
          doctores
    - verse[n=72]:
        foreign[lg=lat-Latn]: grammaticae artis vocant sinalipham (et hoc nisi legentes
          praevideant,
    - verse[n=73]:
        foreign[lg=lat-Latn]: rationis dicta deformius sonant), literas interdum scriptione
    - verse[n=74]:
        foreign[lg=lat-Latn]: servantes, interdum vero ebraicae linguae more vitantes,
    - verse[n=75]:
        foreign[lg=lat-Latn]: quibus ipsas litteras ratione sinaliphae in lineis,
          ut quidam
    - verse[n=76]:
        foreign[lg=lat-Latn]: dicunt, penitus amittere et transilire moris habetur;
          non quo
    - verse[n=77]:
        foreign[lg=lat-Latn]: series scriptionis hujus metrica sit subtilitate constricta,
          sed
    - verse[n=78]:
        foreign[lg=lat-Latn]: schema omoeoteleuton assidue quaerit. Aptam enim in
          hac
    - verse[n=79]:
        foreign[lg=lat-Latn]: lectione et priori decentem et consimilem quaerunt verba
          in fine
    - verse[n=80]:
        foreign[lg=lat-Latn]: sonoritatem, et non tantum per hanc inter duas vocales,
          sed
    - verse[n=81]:
        foreign[lg=lat-Latn]: etiam inter alias literas saepissime patitur conlisionem
          sinaliphae;
    - verse[n=82]:
        foreign[lg=lat-Latn]: et hoc nisi fiat, extensio sepius literarum inepte sonat
          dicta verborum.
    - verse[n=83]:
        foreign[lg=lat-Latn]: Quod in communi quoque nostra locutione, si sollerter
    - verse[n=84]:
        foreign[lg=lat-Latn]: intendimus, nos agere nimium invenimus. Quaerit enim
          linguae
    - verse[n=85]:
        foreign[lg=lat-Latn]: hujus ornatus et a legentibus sinaliphae lenem et conlisionem
    - verse[n=86]:
        foreign[lg=lat-Latn]: lubricam praecavere et a dictantibus omoeoteleuton (id
          est consimilem
    - verse[n=87]:
      - foreign[lg=lat-Latn]: verborum terminationem) observare. Sensus
      - foreign[lg=lat-Latn]: enim hic
    - verse[n=88]:
        foreign[lg=lat-Latn]: interdum ultra duo vel tres versus vel etiam quattuor
          in lectione
    - verse[n=89]:
        foreign[lg=lat-Latn]: debet esse suspensus, ut legentibus (quod lectio signat)
          apertior
    - verse[n=90]:
        foreign[lg=lat-Latn]: fiat. Hic sepius i et o ceteraeque similiter cum illo
          vocales simul
    - verse[n=91]:
        foreign[lg=lat-Latn]: inveniuntur inscriptae, interdum in sono divisae vocales
          manentes,
    - verse[n=92]:
        foreign[lg=lat-Latn]: interdum conjunctae (priore transeunte in consonantium
          potestatem).
    - verse[n=93]:
        foreign[lg=lat-Latn]: Duo etiam negativi, dum in latinitate rationis dicta
          confirmant,
    - verse[n=94]:
        foreign[lg=lat-Latn]: in hujus linguae usu pene assidue negant; et quamvis
    - verse[n=95]:
        foreign[lg=lat-Latn]: hos interdum praecavere valerem, ob usum tamen cotidianum,
    - verse[n=96]:
        foreign[lg=lat-Latn]: ut morum se locutio praebuit, dictare curavi. Hujus
          enim linguae
    - verse[n=97]:
        foreign[lg=lat-Latn]: proprietas nec numerum nec genera me conservare sinebat.
    - verse[n=98]:
        foreign[lg=lat-Latn]: Interdum enim masculinum latinae linguae in hac feminino
          protuli,
    - verse[n=99]:
        foreign[lg=lat-Latn]: et cetera genera necessarie simili modo permiscui; numerum
    - verse[n=100]:
        foreign[lg=lat-Latn]: pluralem singulari, singularem plurali variavi et tali
          modo in
    - verse[n=101]:
        foreign[lg=lat-Latn]: barbarismum et soloecismum sepius coactus incidi. Horum
          supra
    - verse[n=102]:
        foreign[lg=lat-Latn]: scriptorum omnium vitiorum exempla de hoc libro theotisce
          ponerem,
    - verse[n=103]:
        foreign[lg=lat-Latn]: nisi inrisionem legentium devitarem; nam dum agrestis
    - verse[n=104]:
        foreign[lg=lat-Latn]: linguae inculta verba inseruntur latinitatis planitiae,
          cachinnum
    - verse[n=105]:
      - foreign[lg=lat-Latn]: legentibus prebent. Lingua enim haec velut
      - foreign[lg=lat-Latn]: agrestis habetur,
    - verse[n=106]:
        foreign[lg=lat-Latn]: dum a propriis nec scriptura nec arte aliqua ullis est
          temporibus
    - verse[n=107]:
        foreign[lg=lat-Latn]: expolita; quippe qui nec historias suorum antecessorum,
    - verse[n=108]:
        foreign[lg=lat-Latn]: ut multae gentes caeterae, commendant memoriae, nec
          eorum
    - verse[n=109]:
        foreign[lg=lat-Latn]: gesta vel vitam ornant dignitatis amore. Quod si raro
          contigit,
    - verse[n=110]:
        foreign[lg=lat-Latn]: aliarum gentium lingua, id est Latinorum vel Grecorum,
          potius
    - verse[n=111]:
        foreign[lg=lat-Latn]: explanant; cavent aliarum et deformitatem non verecundant
    - verse[n=112]:
        foreign[lg=lat-Latn]: suarum. Stupent in aliis vel litterula parva artem transgredi,
    - verse[n=113]:
        foreign[lg=lat-Latn]: et pene propria lingua vitium generat per singula verba.
          Res
    - verse[n=114]:
        foreign[lg=lat-Latn]: mira tam magnos viros, prudentia deditos, cautela praecipuos,
    - verse[n=115]:
        foreign[lg=lat-Latn]: agilitate suffultos, sapientia latos, sanctitate praeclaros
          cuncta
    - verse[n=116]:
        foreign[lg=lat-Latn]: haec in alienae linguae gloriam transferre et usum scripturae
          in
    - verse[n=117]:
        foreign[lg=lat-Latn]: propria lingua non habere. Est tamen conveniens, ut
          qualicumque
    - verse[n=118]:
        foreign[lg=lat-Latn]: modo, sive corrupta seu lingua integrae artis, humanum
    - verse[n=119]:
        foreign[lg=lat-Latn]: genus auctorem omnium laudent, qui plectrum eis dederat
    - verse[n=120]:
        foreign[lg=lat-Latn]: linguae verbum in eis suae laudis sonare; qui non verborum
    - verse[n=121]:
      - foreign[lg=lat-Latn]: adulationem politorum, sed quaerit
      - foreign[lg=lat-Latn]: in nobis pium cogitationis
    - verse[n=122]:
        foreign[lg=lat-Latn]: affectum operumque pio labore congeriem, non labrorum
          inanem
    - verse[n=123]:
        foreign[lg=lat-Latn]: servitiem.
    - verse[n=124]:
        foreign[lg=lat-Latn]: Hunc igitur librum vestrae sagaci prudentiae probandum
    - verse[n=125]:
        foreign[lg=lat-Latn]: curavi transmittere; et quia a Rhabano venerandae memoriae,
    - verse[n=126]:
        foreign[lg=lat-Latn]: digno vestrae sedis quondam praesule, educata parum
          mea parvitas
    - verse[n=127]:
        foreign[lg=lat-Latn]: est, praesulatus vestrae dignitati sapientiaeque in
          vobis
    - verse[n=128]:
        foreign[lg=lat-Latn]: pari commendare curavi. Qui si sanctitatis vestrae placet
          optutibus,
    - verse[n=129]:
        foreign[lg=lat-Latn]: et non dejiciendum judicaverit, uti licenter fidelibus
          vestra
    - verse[n=130]:
        foreign[lg=lat-Latn]: auctoritas concedat; sin vero minus aptus parque meae
          neglegentiae
    - verse[n=131]:
        foreign[lg=lat-Latn]: paret, eadem veneranda sanctaque contempnet auctoritas.
    - verse[n=132]:
        foreign[lg=lat-Latn]: Utriusque enim facti causam arbitrio vestro decernendam
          mea
    - verse[n=133]:
        foreign[lg=lat-Latn]: parva commendat humilitas.
    - verse[n=134]:
        foreign[lg=lat-Latn]: Trinitas summa unitasque perfecta cunctorum vos utilitati
    - verse[n=135]:
        foreign[lg=lat-Latn]: multa tempora incolomem rectaque vita manentem conservare
    - verse[n=136]:
        foreign[lg=lat-Latn]: dignetur. Amen.
  - chapter[n=_]:
    - foreign[lg=lat-Latn]: SALOMONI EPISCOPO OTFRIDUS.
    - verse[n=1]: Si sálida gimúati   \   Sálomones gúati,
    - verse[n=2]: ther bíscof ist nu édiles   \   Kóstinzero sédales;
    - verse[n=3]: Allo gúati gidúe thio sín,   \   thio bíscofa er thar hábetin,
    - verse[n=4]: ther ínan zi thiu giládota,   \   in hóubit sinaz zuívalta!
    - verse[n=5]: Lékza ih therera búachi   \   iu sentu in Suábo richi,
    - verse[n=6]: thaz ir irkíaset ubar ál,   \   oba siu frúma wesan scal;
    - verse[n=7]: 'Oba ir hiar fíndet iawiht thés   \   thaz wírdig ist thes lésannes:'
    - verse[n=8]: iz iuer húgu irwállo,   \   wísduames fóllo.
    - verse[n=9]: Mir wárun thio iuo wízzi   \   ju ófto filu núzzi,
    - verse[n=10]: íueraz wísduam;   \   thes duan ih míhilan ruam.
    - verse[n=11]: Ófto irhugg ih múates   \   thes mánagfalten gúates,
    - verse[n=12]: thaz ír mih lértut hárto   \   íues selbes wórto.
    - verse[n=13]: Ni thaz míno dohti   \   giwérkon thaz io móhti,
    - verse[n=14]: odo in thén thingon   \   thio húldi so gilángon;
    - verse[n=15]: Iz datun gómaheiti,   \   thio íues selbes gúati,
    - verse[n=16]: íueraz giráti,   \   nales míno dati.
    - verse[n=17]: Emmizen nu ubar ál   \   ih druhtin férgon scal,
    - verse[n=18]: mit lón er iu iz firgélte   \   joh sínes selbes wórte;
    - verse[n=19]: Páradyses résti   \   gébe iu zi gilústi;
    - verse[n=20]: ungilónot ni biléip   \   ther gotes wízzode kleip.
    - verse[n=21]: In hímilriches scóne   \   so wérde iz iu zi lóne
    - verse[n=22]: mit géltes ginúhti,   \   thaz ír mir datut zúhti.
    - verse[n=23]: Sínt in thesemo búache,   \   thes gómo theheiner rúache;
    - verse[n=24]: 'wórtes odo gúates,   \   thaz lích iu iues múates:'
    - verse[n=25]: Chéret thaz in múate   \   bi thia zúhti iu zi gúate,
    - verse[n=26]: joh zellet tház ana wánc   \   al in íuweran thanc.
    - verse[n=27]: Ofto wírdit, oba gúat   \   thes mannes júngoro giduat,
    - verse[n=28]: thaz es líwit thráto   \   ther zúhtari gúato.
    - verse[n=29]: Pétrus ther rícho   \   lono iu es blídlicho,
    - verse[n=30]: themo zi Rómu druhtin gráp   \   joh hús inti hóf gap;
    - verse[n=31]: Óbana fon hímile   \   sént iu io zi gámane
    - verse[n=32]: sálida gimýato   \   selbo Kríst ther gúato!
    - verse[n=33]: Oba ih irbálden es gidár,   \   ni scal ih firlázan iz ouh ál,
    - verse[n=34]: nub ih ío bi iuih gerno   \   gináda sina férgo,
    - verse[n=35]: Thaz hóh er iuo wírdi   \   mit sínes selbes húldi,
    - verse[n=36]: joh iu féstino in thaz múat   \   thaz sinaz mánagfalta gúat;
    - verse[n=37]: Firlíhe iu sines ríches,   \   thes hohen hímilriches,
    - verse[n=38]: bi thaz ther gúato hiar io wíaf   \   joh émmizen zi góte riaf;
    - verse[n=39]: Rihte íue pédi thara frúa   \   joh míh gifúage tharazúa,
    - verse[n=40]: tház wir unsih fréwen thar   \   thaz gotes éwiniga jár,
    - verse[n=41]: In hímile unsih blíden,   \   thaz wízi wir bimíden;
    - verse[n=42]: joh dúe uns thaz gimúati   \   thúruh thio síno guati!
    - verse[n=43]: Dúe uns thaz zi gúate   \   blídemo múate!
    - verse[n=44]: mit héilu er gibóran ward,   \   ther io thia sálida thar fand,
    - verse[n=45]: Uuanta es ni brístit furdir   \   (thes gilóube man mír),
    - verse[n=46]: nirfréwe sih mit múatu   \   íamer thar mit gúatu.
    - verse[n=47]: Sélbo Krist ther guato   \   firlíhe uns hiar gimúato,
    - verse[n=48]: wir íamer fro sin múates   \   thes éwinigen gúates!
  - chapter[n=_]:
    - foreign[lg=lat-Latn]: INCIPIT LIBER EVANGELIORUM [PRIMUS] DOMINI GRATIA THEOTISCE
        CONSCRIPTUS. Incipiunt capitula.
    - verse[n=1]:
      - foreign[lg=lat-Latn]: I.
      - foreign[lg=lat-Latn]: Cur scriptor hunc librum theotisce dictaverit.
    - verse[n=2]:
      - foreign[lg=lat-Latn]: II.
      - foreign[lg=lat-Latn]: Invocatio scriptoris ad deum.
    - verse[n=3]:
      - foreign[lg=lat-Latn]: III.
      - foreign[lg=lat-Latn]: Liber generationis Jesu Christi filii David.
    - verse[n=4]:
      - foreign[lg=lat-Latn]: IV.
      - foreign[lg=lat-Latn]: Fuit in diebus Herodis regis sacerdos nomine Zacharias.
    - verse[n=5]:
      - foreign[lg=lat-Latn]: V.
      - foreign[lg=lat-Latn]: Missus est Gabrihel angelus ad Mariam virginem.
    - verse[n=6]:
      - foreign[lg=lat-Latn]: VI.
      - foreign[lg=lat-Latn]: Exsurgens autem Maria abiit in montana.
    - verse[n=7]:
      - foreign[lg=lat-Latn]: VII.
      - foreign[lg=lat-Latn]: De cantico sanctae Mariae.
    - verse[n=8]:
      - foreign[lg=lat-Latn]: VIII.
      - foreign[lg=lat-Latn]: Cum esset desponsata mater Jesu Maria.
    - verse[n=9]:
      - foreign[lg=lat-Latn]: IX.
      - foreign[lg=lat-Latn]: Elisabeth autem impletum est tempus pariendi.
    - verse[n=10]:
      - foreign[lg=lat-Latn]: X.
      - foreign[lg=lat-Latn]: Canticum Zachariae.
    - verse[n=11]:
      - foreign[lg=lat-Latn]: XI.
      - foreign[lg=lat-Latn]: Exiit edictum a Caesare Augusto et rel.
    - verse[n=12]:
      - foreign[lg=lat-Latn]: XII.
      - foreign[lg=lat-Latn]: Pastores erant in regione eadem.
    - verse[n=13]:
      - foreign[lg=lat-Latn]: XIII.
      - foreign[lg=lat-Latn]: Pastores loquebantur ad invicem.
    - verse[n=14]:
      - foreign[lg=lat-Latn]: XIV.
      - foreign[lg=lat-Latn]: De circumcisione pueri et purgatione sanctae Mariae.
    - verse[n=15]:
      - foreign[lg=lat-Latn]: XV.
      - foreign[lg=lat-Latn]: De obviatione et benedictione Symeonis.
    - verse[n=16]:
      - foreign[lg=lat-Latn]: XVI.
      - foreign[lg=lat-Latn]: De Anna prophetissa.
    - verse[n=17]:
      - foreign[lg=lat-Latn]: XVII.
      - foreign[lg=lat-Latn]: De stella et adventu magorum.
    - verse[n=18]:
      - foreign[lg=lat-Latn]: XVIII.
      - foreign[lg=lat-Latn]: Mysticae de reversione magorum ad patriam.
    - verse[n=19]:
      - foreign[lg=lat-Latn]: XIX.
      - foreign[lg=lat-Latn]: De fuga Joseph cum matre et puero in Aegyptum.
    - verse[n=20]:
      - foreign[lg=lat-Latn]: XX.
      - foreign[lg=lat-Latn]: De occisione infantum.
    - verse[n=21]:
      - foreign[lg=lat-Latn]: XXI.
      - foreign[lg=lat-Latn]: De morte Herodis et reversione Joseph cum matre et puero.
    - verse[n=22]:
      - foreign[lg=lat-Latn]: XXII.
      - foreign[lg=lat-Latn]: Cum factus esset Jesus annorum XII.
    - verse[n=23]:
      - foreign[lg=lat-Latn]: XXIII.
      - foreign[lg=lat-Latn]: De predicatione Johannis et baptisma ejus.
    - verse[n=24]:
      - foreign[lg=lat-Latn]: XXIV.
      - foreign[lg=lat-Latn]: 'Interrogabant Johannem turbae: quid faciemus?'
    - verse[n=25]:
      - foreign[lg=lat-Latn]: XXV.
      - foreign[lg=lat-Latn]: Venit Jesus a Galilea ad Johannem, ut baptizaretur ab
          eo.
    - verse[n=26]:
      - foreign[lg=lat-Latn]: XXVI.
      - foreign[lg=lat-Latn]: Moraliter.
    - verse[n=27]:
      - foreign[lg=lat-Latn]: XXVII.
      - foreign[lg=lat-Latn]: Miserunt Judaei ab Hierosolimis sacerdotes et levitas
          ad Johannem.
    - verse[n=28]:
      - foreign[lg=lat-Latn]: XXVIII.
      - foreign[lg=lat-Latn]: Spiritaliter.
    - verse[n=29]:
        foreign[lg=lat-Latn]: Expliciunt capitula libri primi.
  - chapter[n=1]:
    - foreign[lg=lat-Latn]: I.
    - foreign[lg=lat-Latn]: CUR SCRIPTOR HUNC LIBRUM THEOTISCE DICTAVERIT.
    - verse[n=1]: Was líuto filu in flíze,   \   in managemo ágaleize,
    - verse[n=2]: sie thaz in scríp gicleiptin,   \   thaz siẹ iro námon breittin;
    - verse[n=3]: Sie thés in io gilícho   \   flizzun gúallicho,
    - verse[n=4]: in búachon man giméinti   \   thio iro chúanheiti.
    - verse[n=5]: Tharána dátun sie ouh thaz dúam:   \   óugdun iro wísduam,
    - verse[n=6]: óugdun iro cléini   \   in thes tíhtonnes reini.
    - verse[n=7]: Iz ist ál thuruh nót   \   so kléino girédinot
    - verse[n=8]: (iz dúnkal eigun fúntan,   \   zisámane gibúntan),
    - verse[n=9]: Sie ouh in thíu gisagetin,   \   thaz then thio búah nirsmáhetin,
    - verse[n=10]: joh wól er sih firwésti,   \   then lésan iz gilústi.
    - verse[n=11]: Zi thiu mág man ouh ginóto   \   mánagero thíoto
    - verse[n=12]: hiar námon nu gizéllen   \   joh súntar ginénnen.
    - verse[n=13]: Sar Kríachi joh Románi   \   iz máchont so gizámi,
    - verse[n=14]: iz máchont sịẹ al girústit,   \   so thíh es wola lústit;
    - verse[n=15]: Sie máchont iz so réhtaz   \   joh so fílu sléhtaz,
    - verse[n=16]: iz ist gifúagit al in éin   \   selp so hélphantes béin.
    - verse[n=17]: Thie dáti man giscríbe:   \   theist mannes lúst zi líbe;
    - verse[n=18]: nim góuma thera díhta:   \   thaz húrsgit thina dráhta.
    - verse[n=19]: Ist iz prósun slihti:   \   thaz drénkit thih in ríhti;
    - verse[n=20]: odo métres kléini:   \   theist góuma filu réini.
    - verse[n=21]: Sie dúent iz filu súazi,   \   joh mézent sie thie fúazi,
    - verse[n=22]: thie léngi joh thie kúrti,   \   theiz gilústlichaz wúrti.
    - verse[n=23]: Éigun sie iz bithénkit,   \   thaz síllaba in ni wénkit,
    - verse[n=24]: sies álleswio ni rúachent,   \   ni so thie fúazi suachent;
    - verse[n=25]: Joh állo thio zíti   \   so záltun sie bi nóti;
    - verse[n=26]: iz mízit ana bága   \   al io súlih waga.
    - verse[n=27]: Yrfúrbent sie iz réino   \   joh hárto filu kléino,
    - verse[n=28]: selb so mán thuruh nót   \   sinaz kórn reinot.
    - verse[n=29]: Ouh selbun búah frono   \   irréinont sie so scóno;
    - verse[n=30]: thar lisist scóna gilust   \   ána theheiniga ákust.
    - verse[n=31]: Nu es fílu manno inthíhit,   \   in sína zungun scríbit,
    - verse[n=32]: 'joh ílit, er gigáhe,   \   thaz sínaz io gihóhe:'
    - verse[n=33]: Wánana sculun Fránkon   \   éinon thaz biwánkon,
    - verse[n=34]: ni sie in frénkisgon bigínnen,   \   sie gotes lób singen?
    - verse[n=35]: 'Níst si so gisúngan,   \   mit régulu bithuúngan:'
    - verse[n=36]: si hábet thoh thia ríhti   \   in scóneru slíhti.
    - verse[n=37]: Íli thu zi nóte,   \   theiz scóno thoh gilute,
    - verse[n=38]: joh gótes wizod thánne   \   tharána scono hélle;
    - verse[n=39]: Tház tharana sínge,   \   iz scóno man ginenne;
    - verse[n=40]: in themo firstántnisse   \   wir giháltan sin giwísse;
    - verse[n=41]: Thaz láz thir wesan súazi:   \   so mézent iz thie fúazi,
    - verse[n=42]: zít joh thiu régula;   \   so ịst gótes selbes brédiga.
    - verse[n=43]: Wil thú thes wola dráhton,   \   thu métar wolles áhton,
    - verse[n=44]: 'in thína zungun wirken dúam   \   joh sconu vérs wolles dúan:'
    - verse[n=45]: Il io gótes willen   \   állo ziti irfúllen,
    - verse[n=46]: so scribent gótes thegana   \   in frénkisgon thie regula;
    - verse[n=47]: In gótes gibotes súazi   \   laz gángan thine fúazi,
    - verse[n=48]: ni laz thir zít thes ingán:   \   theist sconi férs sar gidán;
    - verse[n=49]: Díhtọ io thaz zi nóti   \   theso séhs ziti,
    - verse[n=50]: thaz thú thih so girústes,   \   in theru síbuntun giréstes.
    - verse[n=51]: Thaz Krístes wort uns ságetun   \   joh drúta sine uns zélitun,
    - verse[n=52]: bifora lázu ih iz ál,   \   so ịh bi réhtemen scal;
    - verse[n=53]: Wánta sie iz gisúngun   \   hárto in édilzungun,
    - verse[n=54]: mit góte iz allaz ríatun,   \   in wérkon ouh gizíartun.
    - verse[n=55]: Theist súazi joh ouh núzzi   \   inti lérit unsih wízzi,
    - verse[n=56]: hímilis gimácha,   \   bi thiu ist thaz ánder racha.
    - verse[n=57]: Ziu sculun Fránkon, so ih quád,   \   zi thiu éinen wesan úngimah,
    - verse[n=58]: thie líut es wiht ni duáltun,   \   thie wir hiar óba zaltun?
    - verse[n=59]: Sie sint so sáma chuani,   \   sélb so thie Románi;
    - verse[n=60]: ni thárf man thaz ouh rédinon,   \   thaz Kríachi in thes giwídaron.
    - verse[n=61]: Sie éigun in zi núzzi   \   so sámalicho wízzi,
    - verse[n=62]: in félde joh in wálde   \   so sint sie sáma balde;
    - verse[n=63]: Ríhiduam ginúagi   \   joh sint ouh fílu kuani,
    - verse[n=64]: zi wáfane snelle   \   so sínt thie théganạ alle.
    - verse[n=65]: Sie búent mit gizíugon   \   (joh warun io thes giwón)
    - verse[n=66]: in gúatemo lánte;   \   bi thíu sint sịẹ únscante.
    - verse[n=67]: Iz ist fílu feizit   \   (hárto ist iz giwéizit)
    - verse[n=68]: mit mánagfalten éhtin;   \   níst iz bi unsen fréhtin.
    - verse[n=69]: Zi núzze grébit man ouh thár   \   ér inti kúphar,
    - verse[n=70]: joh bi thía meina   \   ísine steina;
    - verse[n=71]: Ouh thárazua fúagi   \   sílabar ginúagi,
    - verse[n=72]: joh lésent thar in lánte   \   góld in iro sante.
    - verse[n=73]: Sie sint fástmuate   \   zi mánagemo guate,
    - verse[n=74]: zi mánageru núzzi;   \   thaz dúent in iro wízzi.
    - verse[n=75]: Sie sint fílu redie   \   sih fíanton zirrettinne;
    - verse[n=76]: ni gidúrrun sies bigínnan,   \   sie éigun sẹ ubarwúnnan.
    - verse[n=77]: Líut sih in nintfúarit,   \   thaz iro lánt ruarit,
    - verse[n=78]: ni sie bị íro gúati   \   in thíonon io zi noti;
    - verse[n=79]: Joh ménnisgon álle,   \   ther sé iz ni untarfálle,
    - verse[n=80]: (ih weiz, iz gót worahta)   \   al éigun se iro forahta.
    - verse[n=81]: Nist líut thaz es bigínne,   \   thaz widar ín ringe;
    - verse[n=82]: in éigun sie iz firméinit,   \   mit wáfanon gizéinit.
    - verse[n=83]: Sie lértun sịẹ iz mit swérton,   \   nálas mit then wórton,
    - verse[n=84]: mit spéron filu wásso;   \   bi thiu fórahten sie se nóh so.
    - verse[n=85]: Ni si thíot thaz thes gidráhte,   \   in thiu iz mit ín fehte,
    - verse[n=86]: thoh Médị iz sin joh Pérsi,   \   núb in es thiu wírs si.
    - verse[n=87]: Lás ih iu in alawár   \   in einen búachon (ih weiz wár),
    - verse[n=88]: sie in síbbu joh in áhtu   \   sin Alexándres slahtu,
    - verse[n=89]: Ther wórolti so githréwita,   \   mit suértu siạ al gistréwita
    - verse[n=90]: úntar sinen hánton   \   mit fílu herten bánton;
    - verse[n=91]: Joh fánd in theru rédinu,   \   tház fon Macedóniu
    - verse[n=92]: ther líut in gibúrti   \   giscéidiner wúrti.
    - verse[n=93]: Nist untar ín thaz thúlte,   \   thaz kúning iro wálte,
    - verse[n=94]: in wórolti nihéine,   \   ni si thíe sie zugun héime;
    - verse[n=95]: Odo in érdringe   \   ánder thes bigínne
    - verse[n=96]: in thihéinigemo thíete,   \   thaz ubar síe gibíete.
    - verse[n=97]: Thes éigun sie io núzzi   \   in snélli joh in wízzi;
    - verse[n=98]: nị intrátent sie nihéinan,   \   unz sẹ ínan eigun héilan.
    - verse[n=99]: Er ist gizál ubar ál,   \   io so édilthegan skál,
    - verse[n=100]: wíser inti kúani;   \   thero éigun sie ío ginúagi.
    - verse[n=101]: Wéltit er githíuto   \   mánagero líuto,
    - verse[n=102]: joh zíuhit er se réine   \   selb so síne heime.
    - verse[n=103]: Ni sínt thie ímo ouh derien,   \   in thiu nan Fránkon werien;
    - verse[n=104]: thie snélli sine irbiten,   \   thaz síe nan umbiriten.
    - verse[n=105]: Wanta állaz thaz sies thénkent,   \   sie ịz al mit góte wirkent;
    - verse[n=106]: ni dúent sies wíht in noti   \   ána sin girati.
    - verse[n=107]: Sie sint gótes worto   \   flízig filu hárto,
    - verse[n=108]: tház sie thaz gilérnen,   \   thaz in thia búah zellen;
    - verse[n=109]: Tház sie thes bigínnen,   \   iz úzana gisíngen,
    - verse[n=110]: joh síe iz ouh irfúllen   \   mit míhilemo wíllen. --
    - verse[n=111]: Gidán ist es nu rédina,   \   thaz sie sint gúate thegana,
    - verse[n=112]: ouh góte thionontị álle   \   joh wísduames folle.
    - verse[n=113]: Nu will ih scríban unser héil,   \   evangéliono deil,
    - verse[n=114]: so wír nu hiar bigúnnun,   \   in frénkisga zungun;
    - verse[n=115]: Thaz síe ni wesen éino   \   thes selben ádeilo,
    - verse[n=116]: ni man in íro gizungi   \   Kristes lób sungi;
    - verse[n=117]: Joh er ouh íro worto   \   gilóbot werde hárto,
    - verse[n=118]: ther sie zímo holeta,   \   zi gilóubon sinen ládota.
    - verse[n=119]: Ist ther in íro lante   \   iz álleswio nintstánte,
    - verse[n=120]: 'in ánder gizúngi   \   firnéman iz ni kúnni:'
    - verse[n=121]: Hiar hor er ío zi gúate,   \   waz gót imo gibíete,
    - verse[n=122]: thaz wír imo hiar gisúngun   \   in frénkisga zúngun.
    - verse[n=123]: Nu fréwen sih es álle,   \   so wer so wóla wolle,
    - verse[n=124]: joh so wér si hold in múate   \   Fránkono thíote,
    - verse[n=125]: Thaz wir Kríste sungun   \   in únsera zungun,
    - verse[n=126]: joh wír ouh thaz gilébetun,   \   in frénkisgon nan lóbotun!
  - chapter[n=2]:
    - foreign[lg=lat-Latn]: II.
    - foreign[lg=lat-Latn]: INVOCATIO SCRIPTORIS AD DEUM.
    - verse[n=1]: Wola drúhtin mín,   \   já bin ih scálc thin,
    - verse[n=2]: thiu arma múater min   \   eigan thíu ist si thin!
    - verse[n=3]: Fíngar thínan   \   dua anan múnd minan,
    - verse[n=4]: theni ouh hánt thina   \   in thia zúngun mina,
    - verse[n=5]: Thaz ih lób thinaz   \   si lútentaz,
    - verse[n=6]: giburt súnes thines,   \   drúhtines mines;
    - verse[n=7]: Joh íh biginne rédinon,   \   wio ér bigonda brédigon,
    - verse[n=8]: thaz íh giwar si hárto   \   thero sínero worto;
    - verse[n=9]: Joh zéichan thiu er déda tho,   \   thes wir bírun nu so fró,
    - verse[n=10]: joh wío thiu selba héili   \   nu ịst wórolti giméini;
    - verse[n=11]: Thaz íh ouh hiar giscríbe   \   uns zi réhtemo líbe,
    - verse[n=12]: wio firdán er unsih fánd,   \   thọ er selbo tóthes ginand;
    - verse[n=13]: Joh wíọ er fuar ouh thánne   \   ubar hímilạ alle,
    - verse[n=14]: ubar súnnun lioht   \   joh állan thesan wóroltthiot;
    - verse[n=15]: Thaz ih, drúhtin, thanne   \   in theru ságu ni firspírne,
    - verse[n=16]: nóh in themo wáhen   \   thiu wórt ni missifáhen;
    - verse[n=17]: Thaz ih ni scríbu thuruh rúam,   \   súntar bi thin lób duan,
    - verse[n=18]: thaz mír iz iowanne   \   zi wíze nirgange.
    - verse[n=19]: 'Ob iz zi thíu thoh gigéit   \   thúruh mina dúmpheit:'
    - verse[n=20]: thia súnta, druhtin, míno   \   ginádlicho dílo,
    - verse[n=21]: Wanta (ih zéllu thir in wán)   \   iz nist bi bálawe gidan;
    - verse[n=22]: joh íh iz ouh bimíde   \   bi nihéinigemo níde.
    - verse[n=23]: Then wan zéll ih bi tház,   \   thaz hérza wéist thu filu báz;
    - verse[n=24]: thoh iz búe innan mír,   \   ist harto kúndera thir.
    - verse[n=25]: Bi thíu thu io, druhtin,   \   ginado fóllicho mín,
    - verse[n=26]: húgi in mir mit kréfti   \   thera thínera giscefti!
    - verse[n=27]: Hiar húgi mines wórtes,   \   tház thu iz harto háltes,
    - verse[n=28]: gizáwa mo firlíhe   \   ginada thín, theiz thíhe;
    - verse[n=29]: Ouh ther wídarwerto thín   \   ni quém er innan múat min,
    - verse[n=30]: thaz ér mir hiar ni dérre,   \   ouh wíht mih ni gimérre!
    - verse[n=31]: Únkust rumo sínu,   \   joh nah gináda thinu;
    - verse[n=32]: irfírrit werde bálo sin,   \   thu drúhtin rihti wórt min!
    - verse[n=33]: Al gizúngilo, thaz íst --   \   thu drúhtin éin es alles bíst;
    - verse[n=34]: wéltis thu thes líutes   \   joh alles wóroltthiotes.
    - verse[n=35]: Mit thíneru giwélti   \   sie datị al spréchenti,
    - verse[n=36]: joh sálida in gilúngun   \   thiu wórt in iro zúngun;
    - verse[n=37]: Thaz síe thin io gihógetin,   \   in éwon iamer lóbotin,
    - verse[n=38]: jóh sie thih irknátin   \   inti thíonost thinaz dátin.
    - verse[n=39]: 'Sar thuzar théru menigi   \   scéithist thin githígini:'
    - verse[n=40]: so laz mih, drúhtin min,   \   mit druton thínen iamer sin!
    - verse[n=41]: Joh theih thir híar nu ziaro   \   in mína zungun thíono
    - verse[n=42]: (ouh in ál gizungi,   \   in thíu thaz ih iz kúnni),
    - verse[n=43]: Thaz ih in hímilriche   \   thir, drúhtin, iamer líche,
    - verse[n=44]: joh íamer frewe in ríhti   \   in thíneru gisihti
    - verse[n=45]: Mit éngilon thínen:   \   thaz nist bi wérkon minen,
    - verse[n=46]: suntar réhto in waru   \   bi thíneru ginadu.
    - verse[n=47]: Thu hilfis ío mit krefti   \   theru thínera giscefti;
    - verse[n=48]: dua húldi thino ubar míh,   \   thaz íh thanne iamer lóbo thih,
    - verse[n=49]: Thaz íh ouh nu gisído thaz,   \   thaz mir es ío mer si thiu baz,
    - verse[n=50]: theih thíonost thinaz fúlle,   \   wiht álles io ni wólle;
    - verse[n=51]: Joh mír io hiar zi líbe   \   wiht álles io ni klíbe,
    - verse[n=52]: ni si, drúhtin, thaz thin wíllọ ist,   \   thu io ginádiger bist.
    - verse[n=53]: Thih bíttụ ih mines múates,   \   thaz mír quemẹ alles gúates
    - verse[n=54]: in éwon ginuagi,   \   joh zi drúton thinen fúagi;
    - verse[n=55]: Thaz ih íamer, druhtin mín,   \   mit themo dróste megi sín,
    - verse[n=56]: mit themo gúate ih frawo thár   \   mina daga intị ellu jár,
    - verse[n=57]: Fon járe zi járe   \   ih íamer frawo tháre,
    - verse[n=58]: fon éwon unz in éwon   \   mit then sáligen sélon!
  - chapter[n=3]:
    - foreign[lg=lat-Latn]: III.
    - foreign[lg=lat-Latn]: LIBER GENERATIONIS JESU CHRISTI FILII DAVID.
    - verse[n=1]: Thiz sint búah frono:   \   sio zéigont filu scóno,
    - verse[n=2]: uns zéllent sẹ ana bága   \   thie Kristes áltmaga.
    - verse[n=3]: Zéllent sịẹ úns hiar filu frám,   \   wio sélbo er hera in wórolt
        quam,
    - verse[n=4]: joh mihilo wúnni,   \   thaz sin ádalkunni.
    - verse[n=5]: Ádam thero gómono   \   was manno éristo,
    - verse[n=6]: áltfater márer,   \   fon drúhtine gidáner.
    - verse[n=7]: Bi énterin wórolti   \   was er líut béranti;
    - verse[n=8]: kúnni er io gibréitta,   \   unz Kríst sih uns yróugta.
    - verse[n=9]: Ni was Noé, ih sagen thir éin,   \   in then thaz mínnista deil,
    - verse[n=10]: fon themo thie líuti, thes was nót,   \   wúrtun avur gávarot,
    - verse[n=11]: Ther thịạ árca sinen kíndon   \   ríhtạ in then úndon,
    - verse[n=12]: thes wáges er sie wísta,   \   thera fréisun ouh irlósta.
    - verse[n=13]: Sih Ábraham gigúatta   \   joh drúhtine ouh gilíubta,
    - verse[n=14]: wántạ er was gihórsam;   \   bi thiu ist er giéret nu so frám.
    - verse[n=15]: Thio búah duent unsih wísi,   \   er Kristes áltano sí,
    - verse[n=16]: 'joh zéllent uns ouh mári,   \   sin sún sin fáter wari:'
    - verse[n=17]: Thaz was Davíd, thero gomono éin,   \   ther zi kúninge giréim;
    - verse[n=18]: er quam mit théganheiti   \   zi súlicheru gúati.
    - verse[n=19]: Thaz lérta nan sin mílti,   \   thaz er súlih wurti,
    - verse[n=20]: tház er ward githíuto   \   kúning thero líuto.
    - verse[n=21]: Nist mán, thoh er wólle,   \   thaz gumisgị al gizélle,
    - verse[n=22]: thoh sint thése noti   \   fúrista thera gúati.
    - verse[n=23]: In thríu deil ana zuíval   \   so íst iz giscéidan,
    - verse[n=24]: 'thaz édil in gibúrti   \   fon in wáhsenti:'
    - verse[n=25]: Thie hohun áltfatera   \   éntont anan kúninga,
    - verse[n=26]: thiu thrítta zuahta thánana   \   thaz warun édilthegana.
    - verse[n=27]: Thie warun wúrzelun   \   thera sáligun blúomun,
    - verse[n=28]: múater thera márun,   \   thera gotes drútthiarnun.
    - verse[n=29]: Húgi weih thir ságeti,   \   ni wis zi dúmpmuati,
    - verse[n=30]: 'firním thesa léra,   \   so zéllụ ih thir es méra:'
    - verse[n=31]: Ih méinu sancta Máriun,   \   kúningin thia ríchun;
    - verse[n=32]: sia ịst éngilo ménigi   \   in himile érenti.
    - verse[n=33]: So wer sọ in érdriche   \   ouh sálida suache,
    - verse[n=34]: irbíat er ira gúati   \   mihilo ótmuati.
    - verse[n=35]: Fon ánagenge wórolti   \   unz anan íra ziti
    - verse[n=36]: zéli thu thaz kúnni,   \   so ist éinlif stunton * sibini.
    - verse[n=37]: Iro dágo ward giwágo   \   fon alten wízagon,
    - verse[n=38]: tház si ụns béran scolti   \   thér unsih gihéilti;
    - verse[n=39]: Giwíhtan in éwon,   \   ginádot er uns then sélon
    - verse[n=40]: joh állero wórolti;   \   so nu mánnilih ist séhenti.
    - verse[n=41]: Sih, thaz héroti   \   theist imo thíomuati
    - verse[n=42]: so wíto soso wórolt ist,   \   want er ther drúhtin ist;
    - verse[n=43]: Er ist giwéltig filu frám   \   joh héra in worolt zị úns quam,
    - verse[n=44]: wúntarlichen thíngon,   \   hera untar ménnisgon.
    - verse[n=45]: Thaz wíll ih hiar gizéllen   \   gidríwen sinen állen,
    - verse[n=46]: so wír nu hiar bigínnen,   \   worton frénkisgen.
    - verse[n=47]: Thoh scríb ih hiar nu zi érist,   \   so ịn evangélion iz íst,
    - verse[n=48]: wio gibóran ward ouh ér   \   Johánnes, thégan siner,
    - verse[n=49]: Ther ímo ingegin gárota,   \   thaz wórolt missiwórahta,
    - verse[n=50]: thie wega ríht er ịmo ubar ál,   \   so man héreren scal.
  - chapter[n=4]:
    - foreign[lg=lat-Latn]: IV.
    - foreign[lg=lat-Latn]: FUIT IN DIEBUS HERODIS REGIS SACERDOS NOMINE ZACHARIAS.
    - verse[n=1]: In dágon eines kúninges,   \   joh hárto firdánes,
    - verse[n=2]: was ein éwarto,   \   zi gúate sị er ginánto!
    - verse[n=3]: Zi híun er mo quénun las,   \   so thár in lante sítu was;
    - verse[n=4]: wanta warun thánne   \   thie biscofa éinkunne.
    - verse[n=5]: Wárun siu béthu   \   góte filu drúdu
    - verse[n=6]: joh íogiwar sínaz   \   gibot fúllentaz,
    - verse[n=7]: Wízzod sínan   \   ío wírkendan
    - verse[n=8]: joh reht mínnonti   \   ana méindati.
    - verse[n=9]: Únbera was thiu quéna   \   kindo zéizero;
    - verse[n=10]: so wárun se unzan élti   \   thaz lib léitendi.
    - verse[n=11]: Zít ward tho giréisot,   \   thaz er gíangi furi gót;
    - verse[n=12]: ópphoron er scólta   \   bi thie síno súnta,
    - verse[n=13]: Zi góte ouh thanne thígiti,   \   thaz er giscówoti
    - verse[n=14]: then líut ther gináda   \   tharuze béitota.
    - verse[n=15]: Thiu hériscaf thes líutes   \   stuant thar úzwertes,
    - verse[n=16]: sie wárun iro hénti   \   zi gote héffenti;
    - verse[n=17]: Sinerọ éregrehti   \   warun thíggenti,
    - verse[n=18]: tház er ouh gihórti   \   thaz ther éwarto bati.
    - verse[n=19]: Íngiang er tho skíoro,   \   góldo garo zíero,
    - verse[n=20]: mit zínseru in hénti   \   thaz hus róuhenti.
    - verse[n=21]: Thár gisah er stántan   \   gótes boton sconan;
    - verse[n=22]: zi thes álteres zésawi   \   was sin béitonti.
    - verse[n=23]: Híntarquam tho hárto   \   ther gotes éwarto,
    - verse[n=24]: intríat er thaz gisíuni,   \   want íz was filu scóni;
    - verse[n=25]: Er irbléicheta,   \   joh fárawun er wánta.
    - verse[n=26]: 'ther éngil imo zúasprah,   \   tho er nan scíuhen gisah:'
    - verse[n=27]: '"Ni fórihti thir, bíscof,   \   ih ni térru thir drof;'
    - verse[n=28]: wanta ist gibét thinaz   \   fon drúhtine gihórtaz,
    - verse[n=29]: Joh áltquéna thinu   \   ist thir kínd berantu,
    - verse[n=30]: sun filu zéizan;   \   Johánnes scal er héizan.
    - verse[n=31]: Er ist thir hérzblidi,   \   ouh wírdit filu mári;
    - verse[n=32]: ist síneru gibúrti   \   sih worolt méndenti.
    - verse[n=33]: Gúati so ịst er hóher   \   joh góte filu líuber;
    - verse[n=34]: íst er ouh fon júgendi   \   filu fástenti.
    - verse[n=35]: Ni fúllit er sih wínes,   \   ouh lídes nihéines;
    - verse[n=36]: fon réve thera múater   \   so íst er io giwíhter;
    - verse[n=37]: Fílu thesses líutes   \   in abuh írrentes
    - verse[n=38]: ist er zi gótes henti   \   wola chérenti.
    - verse[n=39]: Er férit fora Kríste   \   mit sélbomo géiste,
    - verse[n=40]: then ju in áltworolti   \   Helías was ouh hábenti.
    - verse[n=41]: Gikérit er scóno   \   thaz herza fórdrono
    - verse[n=42]: in kindọ ínbrusti   \   zi gotes ánalusti;
    - verse[n=43]: Thie ungilóubige   \   gekérit er zi líbe,
    - verse[n=44]: thie dúmbon duat ouh thánne   \   zi wísemo manne;
    - verse[n=45]: Zi thíu thaz er gigárawe   \   thie liuti wírdige,
    - verse[n=46]: selb drúhtine   \   stráza zi drétanne."
    - verse[n=47]: Thó sprah ther bíscof,   \   harto fóraht er mo thoh,
    - verse[n=48]: 'ni was imọ ánawani   \   thaz árunti sconi:'
    - verse[n=49]: '"Chúmig bin ih járo   \   ju filu mánegero,'
    - verse[n=50]: joh thiu quéna minu   \   ist kinthes úrminnu.
    - verse[n=51]: Uns sint kínd zi béranne   \   ju dága furifárane;
    - verse[n=52]: áltduam suáraz   \   duit uns iz úrwanaz.
    - verse[n=53]: Iz hábet ubarstígana   \   in uns júgund mánaga,
    - verse[n=54]: ni gíbit uns thaz álta,   \   thaz thiu júgund scolta.
    - verse[n=55]: Wio meg ih wízzan thanne,   \   thaz uns kínd werde?
    - verse[n=56]: int uns íst iz in ther élti   \   binóman unz in énti."
    - verse[n=57]: Sprah ther gótes boto thó,   \   ni thoh irbólgono,
    - verse[n=58]: 'was er mo avur ságenti   \   thaz selba árunti:'
    - verse[n=59]: '"Íh bin ein thero síbino,   \   thero gotes drútbotono,'
    - verse[n=60]: thie ịn síneru gisíhti   \   sint io stántenti,
    - verse[n=61]: Thi er héra in worolt séntit,   \   thann er kráft wirkit,
    - verse[n=62]: joh wérk filu hébigu   \   ist iru kúndentu.
    - verse[n=63]: Sánt er mih fon hímile,   \   thiz sélba thir zi ságanne,
    - verse[n=64]: fon hímilriches hóhi,   \   theih thir iz wís dati.
    - verse[n=65]: 'Nu thu thaz árunti   \   so hárto bist formónanti:'
    - verse[n=66]: nu wird thu stúmmer sar,   \   unz thú ịz gisehes álawar;
    - verse[n=67]: Wanta thu ábahonti   \   bist gotes árunti,
    - verse[n=68]: int óuh thaz bist fyrságenti   \   thaz sélbo got ist gébenti.
    - verse[n=69]: Iz wírdit thoh irfúllit,   \   so got gisázta thia zít;
    - verse[n=70]: unz tház tharbe hárto   \   thero thínero wórto."
    - verse[n=71]: Úze stuant ther líut thar,   \   wás sie filu wúntar,
    - verse[n=72]: ziu ther éwarto   \   duáleti so hárto;
    - verse[n=73]: Gibetes ántfangi   \   fon góte ni giságeti,
    - verse[n=74]: mit síneru hénti   \   sie ouh wari wíhenti.
    - verse[n=75]: Gíang er uz tho spáto,   \   híntarqueman thráto;
    - verse[n=76]: theru spráhạ er bilémit was,   \   want er gilóubig ni was.
    - verse[n=77]: Tho was er bóuhnenti,   \   nales spréchenti,
    - verse[n=78]: thaz ménigi thes líutes   \   fuari héimortes.
    - verse[n=79]: Sie fuarun drúrenti   \   joh ouh tho áhtonti,
    - verse[n=80]: want er wíht zin ni spráh,   \   thaz er thar wúntar gisah.
    - verse[n=81]: Thes ópheres zíti   \   warun éntonti,
    - verse[n=82]: fúar er ouh tho sáre   \   zi sínemo gifúare.
    - verse[n=83]: Thera spráha mórnenti,   \   thes wánes was sih fréwenti;
    - verse[n=84]: gilóubt er filu spáto,   \   bi thiu béitota er so nóto.
    - verse[n=85]: Thiu quena sun was drágenti   \   jóh sih harto scámenti,
    - verse[n=86]: tház siu scolta in élti   \   mit kínde gan in hénti.
  - chapter[n=5]:
    - foreign[lg=lat-Latn]: V.
    - foreign[lg=lat-Latn]: MISSUS EST GABRIHEL ANGELUS.
    - verse[n=1]: Ward áfter thiu irscrítan sár,   \   so móht es sin, ein halb jár,
    - verse[n=2]: mánodo after ríme   \   thría stunta zuéne;
    - verse[n=3]: Tho quam bóto fona góte,   \   éngil ir hímile,
    - verse[n=4]: bráht er therera wórolti   \   diuri árunti.
    - verse[n=5]: Floug er súnnun pad,   \   stérrono stráza,
    - verse[n=6]: wega wólkono   \   zi theru ítis frono;
    - verse[n=7]: Zị édiles fróuun,   \   sélbun sancta Máriun,
    - verse[n=8]: thie fórdoron bi bárne   \   warun chúningạ alle.
    - verse[n=9]: Gíang er in thia pálinza,   \   fand sia drúrenta,
    - verse[n=10]: mit sálteru in hénti,   \   then sáng sị unz in énti;
    - verse[n=11]: Wáhero dúacho   \   werk wírkento
    - verse[n=12]: díurero gárno,   \   thaz déda siụ io gérno.
    - verse[n=13]: Tho sprach er érlicho ubar ál,   \   so man zi frówun scal,
    - verse[n=14]: 'so bóto scal io gúater,   \   zi drúhtines muater:'
    - verse[n=15]: '"Heil mágad zieri,   \   thíarna so scóni,'
    - verse[n=16]: állero wíbo   \   gote zéizosto!
    - verse[n=17]: Ni brútti thih múates,   \   noh thines ánluzzes
    - verse[n=18]: fárawa ni wenti;   \   fol bistu gótes ensti!
    - verse[n=19]: Fórosagon súngun   \   fon thir sáligun,
    - verse[n=20]: wárun sẹ allo wórolti   \   zi thir zéigonti.
    - verse[n=21]: Gímma thiu wíza,   \   magad scínenta,
    - verse[n=22]: múater thiu díura   \   scált thu wesan éina.
    - verse[n=23]: Thú scalt beran éinan   \   alawáltendan
    - verse[n=24]: érdun joh hímiles   \   int alles líphaftes,
    - verse[n=25]: Scépheri wórolti   \   (theist min árunti),
    - verse[n=26]: fátere gibóranan   \   ebanéwigan.
    - verse[n=27]: Got gíbit imo wíha   \   joh éra filu hóha
    - verse[n=28]: (drof ni zuívolo thu thés),   \   Davídes sez thes kúninges.
    - verse[n=29]: Er ríchisot githíuto   \   kúning therero líuto;
    - verse[n=30]: (thaz steit in gótes henti)   \   ána theheinig énti.
    - verse[n=31]: Állera wórolti   \   ist er líb gebenti,
    - verse[n=32]: tház er ouh inspérre   \   hímilrichi mánne."
    - verse[n=33]: Thiu thíarna filu scóno   \   sprah zi bóten frono,
    - verse[n=34]: 'gab si ịmo ántwurti   \   mit súazera giwurti:'
    - verse[n=35]: '"Wánanạ ist iz, fró min,   \   thaz ih es wírdig bin,'
    - verse[n=36]: thaz ih drúhtine   \   sinan sún souge?
    - verse[n=37]: Wio meg iz ío werdan wár,   \   thaz ih werde suángar?
    - verse[n=38]: mih io gómman nihein   \   in min múat ni biréin.
    - verse[n=39]: Háben ih giméinit,   \   in múate bicléibit,
    - verse[n=40]: thaz ih éinluzzo   \   mina wórolt nuzzo."
    - verse[n=41]: Zị iru spráh tho ubarlút   \   ther selbo drúhtines drút
    - verse[n=42]: 'árunti gáhaz   \   joh hárto filu wáhaz:'
    - verse[n=43]: '"Ih scál thir sagen, thíarna,   \   rácha filu dóugna,'
    - verse[n=44]: sálida ist in éwu   \   mit thíneru sélu.
    - verse[n=45]: Ságen ih thir éinaz:   \   thaz selba kínd thinaz
    - verse[n=46]: héizzit iz scóno   \   gótes sún frono.
    - verse[n=47]: Ist sédal sínaz   \   in hímile gistátaz;
    - verse[n=48]: kúning nist in wórolti,   \   ni si imo thíononti;
    - verse[n=49]: Noh kéisor untar mánne,   \   nị imo géba bringe
    - verse[n=50]: fuazfállonti   \   int inan érenti.
    - verse[n=51]: Ér scal sinen drúton   \   thráto gimúnton,
    - verse[n=52]: then alten sátanasan   \   wílit er gifáhan.
    - verse[n=53]: Nist in érdriche   \   thár er imọ ío instríche,
    - verse[n=54]: noh wínkil untar hímile   \   thár er sih ginérie.
    - verse[n=55]: Flíuhit er in then sé,   \   thar gidúat er ịmo wé,
    - verse[n=56]: gidúat er imo frémidi   \   thaz hoha hímilrichi.
    - verse[n=57]: Thoh hábet er mo ịrdéilit   \   joh sélbo giméinit,
    - verse[n=58]: tház er nan in béche   \   mit kétinu zibréche.
    - verse[n=59]: Ist éin thin gisíbba   \   reves úmberenta,
    - verse[n=60]: jú mánageru zíti   \   ist daga léitenti;
    - verse[n=61]: Nust siu gibúrdinot thes   \   kindes so díures,
    - verse[n=62]: so fúrira bi wórolti   \   nist quéna berenti.
    - verse[n=63]: Nist wíht suntar wérde,   \   in thiu ịz gót wolle;
    - verse[n=64]: nóh thaz widarstánte   \   drúhtines wórte."
    - verse[n=65]: '"Íh bin", quad si, "gótes thiu   \   zerbe gibóraniu;'
    - verse[n=66]: si wort sínaz   \   in mir wáhsentaz!"
    - verse[n=67]: Wolagạ ótmuati,   \   so gúat bistu io in nóti;
    - verse[n=68]: thu wári in ira wórte   \   zi follemo ántwurte.
    - verse[n=69]: Drúhtin kos sia gúater   \   zi éigeneru múater;
    - verse[n=70]: si quad, si wári sin thíu   \   zi thíonoste gárawu.
    - verse[n=71]: Éngil floug zi hímile   \   zi selb drúhtine;
    - verse[n=72]: ságatạ er in fróno   \   thaz árunti scóno.
  - chapter[n=6]:
    - foreign[lg=lat-Latn]: VI.
    - foreign[lg=lat-Latn]: EXURGENS AUTEM MARIA ABIIT IN MONTANA.
    - verse[n=1]: Fúar tho sancta Mária,   \   thíarna thiu mára,
    - verse[n=2]: mit ílu joh mit mínnu   \   zi ther iru máginnu.
    - verse[n=3]: So sị in ira hús giang,   \   thiu wirtun sịạ érlicho intfiang,
    - verse[n=4]: joh spílota in therụ múater   \   ther ira sún gúater.
    - verse[n=5]: Spráh thiu sin múater:   \   "heil wih dóhter,
    - verse[n=6]: wóla ward thih lébenti   \   joh gilóubenti!
    - verse[n=7]: Giwíhit bistu in wíbon   \   joh untar wóroltmagadon;
    - verse[n=8]: ist fúrist alles wíhes   \   wáhsmo réves thínes.
    - verse[n=9]: Wio wárd ih io so wírdig   \   fora drúhtine,
    - verse[n=10]: thaz selba múater sín   \   gíangị innan hús min?
    - verse[n=11]: 'So slíumo sọ ih gihórta   \   thia stímmun thína:'
    - verse[n=12]: so blídta sih ingégin thir   \   thaz min kínd innan mír.
    - verse[n=13]: Állo wihi in wórolti,   \   thir gótes boto sageti,
    - verse[n=14]: sie quément so giméinit   \   ubar thín houbit!"
    - verse[n=15]: 'Nu síngemes álle   \   mánnolih bi bárne:'
    - verse[n=16]: wola kínd diuri,   \   fórasago mári!
    - verse[n=17]: Wola kínd diuri,   \   fórasago mári!
    - verse[n=18]: ja kúndt er uns thia héili,   \   er er gibóran wari.
  - chapter[n=7]:
    - foreign[lg=lat-Latn]: VII.
    - foreign[lg=lat-Latn]: DE CANTICO SANCTAE MARIAE.
    - verse[n=1]: Thó sprah sancta Mária   \   thaz siu zi húge hábeta;
    - verse[n=2]: si was sih blídenti   \   bi thaz árunti.
    - verse[n=3]: '"Nu scal géist miner,   \   mit sélu gifúagter,'
    - verse[n=4]: mit lidin líchamen   \   drúhtinan díuren.
    - verse[n=5]: Ih frawon drúhtine   \   alle dága mine,
    - verse[n=6]: fréw ih mih in múate   \   gote héilante;
    - verse[n=7]: Want er ótmuati   \   in mir was scówonti;
    - verse[n=8]: nu sáligont mih álle,   \   wórolt io bi mánne.
    - verse[n=9]: Máhtig drúhtin,   \   wih námo siner;
    - verse[n=10]: det er wérk maru   \   in mir ármeru.
    - verse[n=11]: Fon ánagenge wórolti   \   ist er ginádonti,
    - verse[n=12]: fon kúnne zi kúnne,   \   in thíu man nan erkénne.
    - verse[n=13]: Dét er mit giwélti   \   síneru hénti,
    - verse[n=14]: thaz er úbarmuati   \   giscíad fon ther gúati;
    - verse[n=15]: Fona hóhsedale   \   zistíaz er thie ríche,
    - verse[n=16]: gisídalt er in hímile   \   thie ótmúatige.
    - verse[n=17]: Thie húngorogun múadon   \   gilábot er in éwon;
    - verse[n=18]: thie ódegun álle   \   firliaz er ítale.
    - verse[n=19]: Nú intfiang drúhtin   \   drutlíut sinan,
    - verse[n=20]: nu wílit er ginádon   \   then unsen áltmagon.
    - verse[n=21]: Tház er allo wórolti   \   zị ín was spréchenti,
    - verse[n=22]: joh ío gihéizenti,   \   nu hábent sie ịz in hénti."
    - verse[n=23]: Was sịụ áfter thiu mit íru sar   \   thri mánodo thár;
    - verse[n=24]: so fúar si zị iro sélidon   \   mit allen sálidon.
    - verse[n=25]: Nu férgomes thia thíarnun,   \   sélbun sancta Máriun,
    - verse[n=26]: thaz sí uns allo wórolti   \   si zị iru súne wegonti.
    - verse[n=27]: Johannes drúhtines drut   \   wílit es bithíhan,
    - verse[n=28]: tház er uns firdánen   \   giwérdo ginádon.
  - chapter[n=8]:
    - foreign[lg=lat-Latn]: VIII.
    - foreign[lg=lat-Latn]: CUM ESSET DESPONSATA MATER JESU.
    - verse[n=1]: Ther mán theih noh ni ságeta,   \   ther thaz wíb mahalta --
    - verse[n=2]: was ímo iz harto úngimah,   \   tho er sa háfta gisah.
    - verse[n=3]: Ih ságen thir in war mín,   \   sí ni mohta inbéran sin
    - verse[n=4]: in flúhti joh in zúhti,   \   theiz álles wesan móhti;
    - verse[n=5]: Ouh sọ iz zi thísu wurti,   \   iz díufal ni bifúnti;
    - verse[n=6]: joh thiu rácha sus gidán   \   nam thes húares thana wán.
    - verse[n=7]: Ér sia érlicho zóh,   \   in Aegýptum miti flóh
    - verse[n=8]: joh bráhta sạ afur thánne   \   zi themo ira héiminge.
    - verse[n=9]: Gidar ih lóbon inan frám;   \   er was súlih, sọ er gizám,
    - verse[n=10]: er was in sítin frúater   \   joh héilag inti gúater.
    - verse[n=11]: Iz was imo úngimuati   \   thúruh sino gúati,
    - verse[n=12]: joh tháhta, iz imo sázi,   \   ób er sia firlíazi;
    - verse[n=13]: Er tháhta imọ ouh in gáhi   \   thia mánagfaltun wíhi,
    - verse[n=14]: joh thia hóhun wirdi;   \   ni wólta thaz iz wúrdi.
    - verse[n=15]: Er nam góuma líbes   \   thes héilegen wíbes
    - verse[n=16]: joh híntarquam bi nóti   \   thera míhilun gúati;
    - verse[n=17]: Tháht er bi thia gúati,   \   er sih fon íru dati,
    - verse[n=18]: joh theiz gidóugno wurti,   \   er síh fon iru irfírti.
    - verse[n=19]: Unz er thára thahta,   \   ther éngil imo náhta,
    - verse[n=20]: kúndt er imo in droume,   \   er thes wíbes wola góume.
    - verse[n=21]: Ér quad, thes ni tháhti,   \   ni ér sih iru náhti;
    - verse[n=22]: joh thárazua ouh hógeti,   \   mit thíonostụ iru fágoti.
    - verse[n=23]: Quad, állaz thaz gizámi   \   fon selben góte quami;
    - verse[n=24]: '"joh ther héilogo géist --   \   fon imo wéhsit iz meist.'
    - verse[n=25]: Si birit sún zeizan,   \   ther ófto ist iu gihéizan;
    - verse[n=26]: thie búah fon imo síngent,   \   wioz fórasagon zéllent.
    - verse[n=27]: Er gihéilit thiz lant,   \   héiz inan ouh héilant;
    - verse[n=28]: gihéilit thiu sin gúati   \   allo wóroltliuti."
  - chapter[n=9]:
    - foreign[lg=lat-Latn]: IX.
    - foreign[lg=lat-Latn]: ELISABETH AUTEM IMPLETUM EST TEMPUS PARIENDI.
    - verse[n=1]: Thes ér ju ward giwáhinit,   \   tho ward irfúllit thiu zít,
    - verse[n=2]: thaz sáliga thiu álta   \   thaz kind tho béran scolta.
    - verse[n=3]: Gihórt iz filu mánag friunt   \   joh áller ouh ther lántliut,
    - verse[n=4]: wárun sie sih fréwenti   \   theru drúhtines gífti.
    - verse[n=5]: Tho géiscotun thie mága   \   thia drúhtines gináda,
    - verse[n=6]: tho zemo ántdagen sár   \   so wárun se alle sámant thar.
    - verse[n=7]: Sie quámun al zisámane,   \   thaz kíndilin zi séhanne,
    - verse[n=8]: tház sie ịz ouh giquáttin   \   joh imo námon scáftin.
    - verse[n=9]: Stúant tho thár umbiríng   \   fílu manag édiling,
    - verse[n=10]: sih warun sịẹ éinonti,   \   wio man thaz kínd nanti.
    - verse[n=11]: Sie spráchun thuruh mínna   \   al éinera stimna,
    - verse[n=12]: theiz wari giáfaronti   \   then fáter in ther élti;
    - verse[n=13]: Quádun, iz so zámi,   \   er sinan námon nami,
    - verse[n=14]: tház man in ther námiti   \   thes álten io gihógeti.
    - verse[n=15]: 'Tho sprah thiu múater obarlut   \   (was iru ther sún drut):'
    - verse[n=16]: '"thiz ist líub kind mín;   \   Johánnes scal ther námo sin.'
    - verse[n=17]: Thes fater námon, in min wár,   \   then firságen ih iu sar;
    - verse[n=18]: ir sculut spréchan thaz mín,   \   sús scal io ther námo sin."
    - verse[n=19]: Sie spráchun vilu blíde   \   zi themo sáligen wíbe,
    - verse[n=20]: quátun, iz ni zámi;   \   ni was in ther námo námi.
    - verse[n=21]: '"In thínemo kúnne --   \   zél iz al bi mánne,'
    - verse[n=22]: so nist ther gihógeti,   \   thaz ío then namon hábeti."
    - verse[n=23]: Gistúatun sie tho scówon   \   in then fáter stúmmon,
    - verse[n=24]: sie warun bóuhnenti,   \   wio ér then namon wólti.
    - verse[n=25]: Nám er in thaz zuíval   \   thana sár ubar ál;
    - verse[n=26]: tho scréib er, theiz ther líut sah,   \   so thiu múater gisprah.
    - verse[n=27]: Wúntar was thia ménigi   \   ávur thara ingégini,
    - verse[n=28]: thaz zúnga sin was stúmmu,   \   thoh warun éinstimmu.
    - verse[n=29]: Tho ward múnd siner   \   sar spréchanter,
    - verse[n=30]: joh was sih lósenti   \   theru zúngun gibenti.
    - verse[n=31]: Then drúhtin was er lóbonti,   \   ther thaz was máchonti,
    - verse[n=32]: thes man nihéin io gimáh   \   in woroltị ér ni gisah.
    - verse[n=33]: Yrfórahtun tho thie líuti   \   thio wúntarlichun dáti,
    - verse[n=34]: joh síe gidatun mári   \   thaz scona séltsani.
    - verse[n=35]: Állaz thaz gibírgi   \   inti állo thio búrgi
    - verse[n=36]: joh dales ébonoti --   \   so wés iz allaz lóbonti.
    - verse[n=37]: 'Joh álle thie iz gihórtun,   \   ih ságen thir wio sie datun:'
    - verse[n=38]: sie gicléiptun sar thaz gúat   \   filu vásto in iro múat;
    - verse[n=39]: Sie spráchun filu balde:   \   "waz wánist thaz er wérde?"
    - verse[n=40]: thiu zúht was wáhsenti   \   in drúhtines hénti.
  - chapter[n=10]:
    - foreign[lg=lat-Latn]: X.
    - foreign[lg=lat-Latn]: CANTICUM ZACHARIAE.
    - verse[n=1]: Tho ward ther fáter alter   \   gótes wihi irfúlter,
    - verse[n=2]: spráh er thaz uns thịẹ áltun   \   fórasagon záltun.
    - verse[n=3]: '"Si drúhtin got gidíurto   \   therero lántliuto,'
    - verse[n=4]: ther únsih irlósta   \   joh selbo wísota.
    - verse[n=5]: Zị uns ríht er horn héiles,   \   nales féhtannes,
    - verse[n=6]: in kúnnẹ eines kúninges,   \   sines drúttheganes,
    - verse[n=7]: Sós er thuruh álle   \   thie fórasagon síne
    - verse[n=8]: theru góregun wórolti   \   was io gihéizenti.
    - verse[n=9]: Ríht er zị uns ouh héilant,   \   thaz únsih midi fíant,
    - verse[n=10]: joh álle thie líuti,   \   thie sint unser áhtenti.
    - verse[n=11]: Nu wílit er ginádon   \   then unsen áltmagon,
    - verse[n=12]: gihúgit thaz er hér iz liaz,   \   thaz er in ófto gihiaz;
    - verse[n=13]: Sos ér gihiaz ju wánne   \   themo drútmanne,
    - verse[n=14]: thaz ér uns sin gisíuni   \   in líchamen gábi;
    - verse[n=15]: Tház wir so gidróste,   \   fon fíanton irlóste,
    - verse[n=16]: únfórahtenti   \   sin imo thíononti
    - verse[n=17]: In wíhi intị in ríhti   \   fora síneru gisíhti
    - verse[n=18]: álle dagafrísti,   \   thị er úns ist líhenti.
    - verse[n=19]: Int ih scál thir sagen, chínd min:   \   thu bist fórasago sín,
    - verse[n=20]: thu scalt drúhtine   \   rihten wéga sine;
    - verse[n=21]: Thaz wízin these líuti,   \   thaz er ist héil gebenti,
    - verse[n=22]: inti sẹ ouh irwénte   \   fon díufeles gibénte
    - verse[n=23]: (Gináda sino wárun,   \   thaz wír nan harto rúwun,
    - verse[n=24]: bi thiu íst er selbọ in nóti   \   nu unser wísonti);
    - verse[n=25]: Mit dróstu ouh thie gispréche,   \   thie sízzent innan béche,
    - verse[n=26]: únse fuazi ouh ríhte   \   in síne wega réhte."
    - verse[n=27]: Wúahs thaz kind in édili   \   mit gote thíhenti,
    - verse[n=28]: joh fástota io zi nóte   \   in waldes éinote.
  - chapter[n=11]:
    - foreign[lg=lat-Latn]: XI.
    - foreign[lg=lat-Latn]: EXIIT EDICTUM A CAESARE AUGUSTO.
    - verse[n=1]: Wúntar ward tho máraz   \   joh filu séltsanaz,
    - verse[n=2]: gibót iz ouh zi wáru   \   ther kéisor fona Rúmu.
    - verse[n=3]: Sánt er filu wise   \   selbes bóton sine,
    - verse[n=4]: so wíto sosọ in wórolti   \   man wári búenti;
    - verse[n=5]: Thaz siẹ érdrichi záltin,   \   ouh wíht es io nirduáltin,
    - verse[n=6]: in bríaf iz al ginámin   \   int imọ es zálạ irgábin.
    - verse[n=7]: '"Thaz si gómmán joh wíb   \   (in thíu se wóllen haben líb,'
    - verse[n=8]: in thíu se tház gilíezen,   \   thaz sẹ érdrihes níezen),
    - verse[n=9]: Júnger joh álter --   \   tharána si er gizálter;
    - verse[n=10]: ni si mán nihein so véigi,   \   ni sinan zíns eigi
    - verse[n=11]: Héime", quad, "zi wáre,   \   zi sinemo áltgilare,
    - verse[n=12]: so wíto so gisíge   \   ther himil ínnan then se;
    - verse[n=13]: Búrg nist thes wénke,   \   noh bárn thes io githénke
    - verse[n=14]: (in félde noh in wálde),   \   thaz es ío irbálde.
    - verse[n=15]: Ellu wóroltenti   \   zi míneru henti,
    - verse[n=16]: so wár man sehẹ in waron   \   stérron odo mánon,
    - verse[n=17]: So wara sọ in érdente   \   súnna sih biwénte --
    - verse[n=18]: al sit iz bríeventi   \   zi míneru henti!"
    - verse[n=19]: Tho fuarun líuti thuruh nót,   \   so ther kéisor gibot,
    - verse[n=20]: zị éigenemo lánte   \   filu suórgente;
    - verse[n=21]: Ouh wídorot ni wántin,   \   er siro zíns gultin,
    - verse[n=22]: zi nóti thar man wésti   \   thero fórdorono vésti.
    - verse[n=23]: Ein búrg ist thar in lánte,   \   thar warun ío ginánte
    - verse[n=24]: hús inti wénti   \   zị édilingo hénti.
    - verse[n=25]: Bi thíu ward thị ih nu ságeta,   \   thaz Jóseph sih irbúrita;
    - verse[n=26]: zi théru steti fúart er   \   thia drúhtines múater;
    - verse[n=27]: Want irạ ánon warun thánana   \   gotes drútthegana,
    - verse[n=28]: fórdoron alte,   \   zi sálidon gizálte.
    - verse[n=29]: Unz síu tho thar gistúltun,   \   thio zíti sih irvúltun,
    - verse[n=30]: thaz si chínd bari   \   zi woraltị éinmari.
    - verse[n=31]: Sún bar si tho zéizan,   \   ther wás uns io gihéizan;
    - verse[n=32]: sin wás man allo wórolti   \   zi gote wúnsgenti.
    - verse[n=33]: Wár sinan gibádoti   \   joh wár sinan gilégiti --
    - verse[n=34]: ni wánu thaz sị iz wéssi   \   bi theru gástwissi.
    - verse[n=35]: Biwánt sinan thoh tháre   \   mit * láhonon sáre,
    - verse[n=36]: in thia kríppha sinan légita   \   bi nóte thih nu ságeta.
    - verse[n=37]: Tho bót si mit gilústi   \   thio kíndisgun brústi;
    - verse[n=38]: ni méid sih, suntar sịe óugti,   \   then gotes sún sougti.
    - verse[n=39]: Wóla ward thio brústi,   \   thio Kríst io gikústi,
    - verse[n=40]: joh múater thiu nan quátta   \   inti émmizigen thágta;
    - verse[n=41]: Wóla thiu nan túzta   \   intị in ira bárm sazta,
    - verse[n=42]: scóno nan insuébita   \   inti bị íru nan gilégita!
    - verse[n=43]: Sálig thiu nan wátta   \   int inan fándota,
    - verse[n=44]: joh thiu in bétte ligit ínne   \   mit súlichemo kínde;
    - verse[n=45]: Sálig thiu nan wérita,   \   than imo fróst derita;
    - verse[n=46]: árma joh hénti   \   inan hélsenti!
    - verse[n=47]: Er nist in érdringe   \   ther ira lób irsinge,
    - verse[n=48]: noh mán io so gimúati,   \   ther irzéllẹ ira gúati;
    - verse[n=49]: Dág inan ni rínit,   \   ouh súnna ni biscínit,
    - verse[n=50]: ther iz ío bibringe,   \   thóh er es biginne!
    - verse[n=51]: Wanta ira sún guato   \   díurit sia gimúato,
    - verse[n=52]: ist ira lób joh giwáht,   \   thaz thu ịrrímen ni máht;
    - verse[n=53]: Múater ist si máru,   \   joh thíarna thoh zi wáru,
    - verse[n=54]: si bar uns thúruhnahtin   \   then hímilisgon drúhtin.
    - verse[n=55]:
      - foreign[lg=lat-Latn]: Mystice.
      - Drúhtin queman wólta,   \   tho man alla wórolt zalta,
    - verse[n=56]: thaz wír sin al gilíche   \   gibriefte in hímilriche.
    - verse[n=57]: In kríppha man nan légita,   \   thar man thaz fíhu nerita,
    - verse[n=58]: want er wílit unsih scówon   \   zí then éwinigen góumon.
    - verse[n=59]: Ni wari thó thiu giburt,   \   tho wurti wórolti firwúrt;
    - verse[n=60]: sia sátanas ginámi,   \   ób er tho ni quámi.
    - verse[n=61]: Wir wárun in gibéntin,   \   in wídarwerten héntin;
    - verse[n=62]: thụ uns hélpha, druhtin, dáti   \   ze thero óberostun noti!
  - chapter[n=12]:
    - foreign[lg=lat-Latn]: XII.
    - foreign[lg=lat-Latn]: ET PASTORES ERANT IN REGIONE EADEM.
    - verse[n=1]: Tho wárun thar in lánte   \   hirta háltente,
    - verse[n=2]: thes féhes datun wárta   \   widar fíanta.
    - verse[n=3]: Zị ín quam bóto sconi,   \   engil scínenti,
    - verse[n=4]: joh wúrtun sie inlíuhte   \   fon hímilisgen líahte.
    - verse[n=5]: Fórahtun sịẹ in tho gáhun,   \   so sinan ánasahun,
    - verse[n=6]: joh híntarquamun hárto   \   thes gotes bóten worto.
    - verse[n=7]: Sprah ther gótes boto sár:   \   "ih scal iu sagen wúntar;
    - verse[n=8]: iu scal sin fon góte heil,   \   nales fórahta nihéin.
    - verse[n=9]: Ih scál iu sagen ímbot,   \   gibot ther hímilisgo got,
    - verse[n=10]: ouh níst ther er gihórti   \   so fronisg árunti.
    - verse[n=11]: Thes wirdit wórolt sinu   \   zị éwidon blídu,
    - verse[n=12]: joh ál giscaft thiu in wórolti   \   thesạ érdun ist ouh drétenti.
    - verse[n=13]: Níuwiboran habet thiz lánt   \   then hímilisgon héilant,
    - verse[n=14]: theist drúhtin Krist gúater,   \   fon júngeru múater
    - verse[n=15]: In Béthlem -- thiue kúninga,   \   thie wárun alle thánana;
    - verse[n=16]: fon ín ward ouh gibóraniu   \   sin múater, magad scóniu.
    - verse[n=17]: Ságen ih iu, gúate man,   \   wio ír nan sculut fíndan,
    - verse[n=18]: zéichan ouh gizámi   \   thuruh thaz séltsani.
    - verse[n=19]: Zi theru búrgi faret hínana,   \   ir fíndet, sọ ih iu ságeta,
    - verse[n=20]: kínd níwiboranaz,   \   in krípphun gilégitaz."
    - verse[n=21]: Thó quam, unz er zi ín tho sprah,   \   éngilo hériscaf,
    - verse[n=22]: 'hímilisgu ménigi,   \   sus alle síngenti:'
    - verse[n=23]: In hímilriches hóhi   \   si gote gúallichi,
    - verse[n=24]: si in érdu fridu ouh állen,   \   thie fól sin guates wíllen!
    - verse[n=25]:
      - foreign[lg=lat-Latn]: Mystice.
      - Sie kúndtun uns thia frúma frúa   \   joh lértun ouh thar sáng zua;
    - verse[n=26]: 'in hérzen hugi thụ ínne,   \   wáz thaz fers sínge:'
    - verse[n=27]: Ni láz thir innan thina brúst   \   arges wíllen gilúst,
    - verse[n=28]: thaz er fon thír nirstríche   \   then fridu in hímilriche.
    - verse[n=29]: Wir sculun úaben thaz sáng,   \   theist scóni gotes ántfang,
    - verse[n=30]: wantạ éngila uns zi bílide   \   bráhtun iz fon hímile.
    - verse[n=31]: Bíscof ther sih wáchorot   \   ubar krístinaz thíot,
    - verse[n=32]: ther íst ouh wirdig scónes   \   éngilo gisíunes.
    - verse[n=33]: Thịẹ éngila zi hímile   \   flugun síngente
    - verse[n=34]: in gisíht frono;   \   thar zámun se scono.
  - chapter[n=13]:
    - foreign[lg=lat-Latn]: XIII.
    - foreign[lg=lat-Latn]: PASTORES LOQUEBANTUR AD INVICEM.
    - verse[n=1]: Spráchun tho thie hírta,   \   thie selbun féhewarta
    - verse[n=2]: '(sie áhtotun thaz ímbot,   \   thiu selbun éngiles wort):'
    - verse[n=3]: '"Ílemes nu álle   \   zi themo kástelle,'
    - verse[n=4]: thaz wír ouh mit then gówon   \   thaz gotes wórt scowon,
    - verse[n=5]: Thaz drúhtin dúan wolta   \   int iz hérạ in worolt sánta;
    - verse[n=6]: ja óugtạ uns zi érist thaz gibót   \   ther ginádigo got."
    - verse[n=7]: Tho fuarun sịẹ ílenti   \   joh filu gáhonti;
    - verse[n=8]: irhúabun sie sih fílu frua,   \   sie thahtun hárto tharzua.
    - verse[n=9]: So sie tho thára quamun,   \   thia múater gisáhun,
    - verse[n=10]: in ira bárm si sazta   \   barno bézista;
    - verse[n=11]: Joh ther siu thára fuarta,   \   thar íro zueio húatta;
    - verse[n=12]: thaz scólta sin bi nóti,   \   thaz er in thíonoti.
    - verse[n=13]: Gisáhun sie thaz wórt thar   \   joh irkántun iz sar,
    - verse[n=14]: thaz thịẹ éngila in iróugtun,   \   thar sie thes féhes goumtun.
    - verse[n=15]: Álle thie ịz gihórtun,   \   hárto sie iz intríetun,
    - verse[n=16]: joh fórahtun mér ouh habetun,   \   so thie hírta thiz giságetun.
    - verse[n=17]: Thiu múater barg mit fésti   \   thiu wórt in iru brústi,
    - verse[n=18]: in hérzen mit githáhti   \   thiz ébonọ áhtonti,
    - verse[n=19]: Wio thiu wórt hiar gágantin,   \   thiu er fórasagon ságetin,
    - verse[n=20]: joh thíz al mit gizámi   \   ouh thárazua biquámi.
    - verse[n=21]: Fúarun sar thes sínthes   \   thie hirta héimortes,
    - verse[n=22]: thero wárono worto   \   blídtun sie sih hárto.
    - verse[n=23]: Sie ịz állaz thar irkántun,   \   so thịẹ éngila in gizáltun,
    - verse[n=24]: thes lóbotun sie iogilicho   \   drúhtin gúallicho.
  - chapter[n=14]:
    - foreign[lg=lat-Latn]: XIV.
    - foreign[lg=lat-Latn]: DE CIRCUMCISIONE PUERI ET DE PURGATIONE SANCTAE MARIAE.
    - verse[n=1]: So ther ántdag sih tho óugta,   \   thaz siu thaz kínd sougta,
    - verse[n=2]: tho scóltun siu mit wíllen   \   then wízod irfúllen,
    - verse[n=3]: Then sítu ouh then io thie áltun   \   fórdoron irvúltun;
    - verse[n=4]: thes namen wéstun sịẹ ouh giwánt,   \   híazun inan héilant,
    - verse[n=5]: So ther éngil iz gizálta   \   int in iz zéigota,
    - verse[n=6]: er sí zi theru gibúrti   \   thes kindes háft wurti.
    - verse[n=7]: Ist wóla so giméinit,   \   wanta er then líut heilit;
    - verse[n=8]: ther engil kúndt iz er tho sár,   \   joh gispúnot ist ther námo
        thar.
    - verse[n=9]: Wízzod thero líuto   \   gibót in filu nóto
    - verse[n=10]: (thaz wír ouh nu mit wíllen   \   io émmizigen fúllen),
    - verse[n=11]: So welih wíb so wari   \   thaz thégankind gibári,
    - verse[n=12]: thaz sị únreini thera gibúrti   \   fíarzug dago wurti;
    - verse[n=13]: Sih ínnan thes inthábeti,   \   in themo gótes hus ni bétoti;
    - verse[n=14]: after thíu thanne sár   \   gióugti thaz kínd thar;
    - verse[n=15]: Tház kind ouh thaz wurti   \   fon gómmannes gibúrti;
    - verse[n=16]: bi thíu ni drafun thárasun   \   thiu thíarna noh ther íra sun.
    - verse[n=17]: Si quám thoh so si scólta,   \   so ther wízzod iz gizálta,
    - verse[n=18]: so thia fárt iru ni wéritun   \   thia dága thie wir nu ságetun.
    - verse[n=19]: Siu fúarun fon theru búrg úz   \   zi themo drúhtines hús,
    - verse[n=20]: thes gibótes siu githáhtun,   \   thaz kind ouh thára brahtun;
    - verse[n=21]: Wánta was iz thégankind,   \   thes wibes érista kind
    - verse[n=22]: (ih scál iu sagen wúntar):   \   iz was gótes suntar;
    - verse[n=23]: Thaz síu ouh furi thaz kínd sar   \   ópphorotin góte thar,
    - verse[n=24]: so ther wízzod hiaz iz máchon,   \   zua dúbono gimáchon.
  - chapter[n=15]:
    - foreign[lg=lat-Latn]: XV.
    - foreign[lg=lat-Latn]: DE OBVIATIONE ET BENEDICTIONE SYMEONIS.
    - verse[n=1]: Thar was ein mán alter,   \   zi sálidon gizálter;
    - verse[n=2]: er was thíononti thár   \   góte filu mánag jar.
    - verse[n=3]: Er was góteforahtal,   \   joh rehto er lébeta ubar al,
    - verse[n=4]: béitota er thar súazo   \   thero drúhtines gihéizo.
    - verse[n=5]: Ther gótes geist ther mọ ánawas,   \   ther gihíaz imo tház,
    - verse[n=6]: thaz Kríst er druagi in hénti   \   er sines dáges enti;
    - verse[n=7]: Er tothes io ni chóreti,   \   er er then dróst habeti;
    - verse[n=8]: thiu wíhi gotes géistes   \   giwérota inan thes gihéizes.
    - verse[n=9]: Tho quam ther sáligo man,   \   in sinen dágon was iz frám,
    - verse[n=10]: in hús thaz ih nu ságeta,   \   thar er émmizigon bétota.
    - verse[n=11]: Múater thiu gúata   \   thaz kind ouh thára fuarta;
    - verse[n=12]: thar gágantạ in gimúato   \   Symeón ther gúato.
    - verse[n=13]: Ginéig er imo filu frám   \   joh húab inan in sinan árm,
    - verse[n=14]: 'tho spráh ouh filu blíder   \   ther alto scálc siner:'
    - verse[n=15]: '"Nu lázist thu mit frídu sin,   \   so gihíaz mir io thaz wórt
        thin,'
    - verse[n=16]: mit dágon joh ginúhtin   \   thinan scálc, druhtin;
    - verse[n=17]: Wánta thiu min óugun   \   nu thaz giscówotun,
    - verse[n=18]: thia héili thia thụ uns gárotos,   \   er thu wórolt worahtos;
    - verse[n=19]: Líoht thaz thar scínit   \   inti alla wórolt rínit,
    - verse[n=20]: joh gúallichi githíuto   \   therero lántliuto."
    - verse[n=21]: Wúntorota sih tho hárto   \   thiu múater thero wórto,
    - verse[n=22]: thiu ịn allen thén stuntun   \   gispróchanu wurtun,
    - verse[n=23]: Joh thér thar was in wáni,   \   thes kindes fáter wari,
    - verse[n=24]: bitháht er siu iogilícho   \   filu fórahtlicho.
    - verse[n=25]: Tho wíhta siu ther álto,   \   thar fórna ju ginánto,
    - verse[n=26]: 'joh spráh ouh zi theru múater   \   ther fórasago gúater:'
    - verse[n=27]: '"Nim nu wórt minaz   \   in herza, mágad, thinaz,'
    - verse[n=28]: joh hug es hárto ubar ál,   \   thu thíarna, theih thir ságen scal.
    - verse[n=29]: Thiz kínd ist untar mánne   \   zi mánegero falle,
    - verse[n=30]: joh then zirstántnisse,   \   thie zi líbe sint giwísse,
    - verse[n=31]: In zéichan filu hébigaz;   \   thoh firspríchit man thaz."
    - verse[n=32]: 'thiu frúma ist hiar iróugit,   \   so wémo ịz ni gilóubit:'
    - verse[n=33]: Drúhtin ist er gúater,   \   joh thíarnạ ist ouh sin múater;
    - verse[n=34]: er tod sih anawéntit,   \   in themo thrítten dage irsténtit;
    - verse[n=35]: Férit er ouh thánne   \   ubar hímilạ álle,
    - verse[n=36]: ubar súnnun líoht   \   joh állan thesan wóroltthiot.
    - verse[n=37]: Er químit mit giwélti,   \   sar sọ ist wóroltenti,
    - verse[n=38]: in wólkon filu hóho,   \   so scówon wir nan scóno.
    - verse[n=39]: Mit ímọ ist sin githígini   \   joh éngilo ménigi;
    - verse[n=40]: er habet thár, ih sagen thir tház,   \   thíng filu hébigaz.
    - verse[n=41]: Óffan duat er tháre   \   thaz wir nu hélen híare;
    - verse[n=42]: ist iz úbil odowar:   \   unforhólan ist iz thár.
    - verse[n=43]: Thie ungilóubige   \   thie ábohont iz álle,
    - verse[n=44]: firspréchent io zi nóti   \   thio wúntarlichun dati.
    - verse[n=45]: '"Joh wuntot férah thinaz   \   wáfan filu wássaz,'
    - verse[n=46]: bítturu pina   \   thia selbun séla thina.
    - verse[n=47]: Thu sihis sún liaban   \   zi mártolonne zíahan;
    - verse[n=48]: so ríuzit thir thaz hérza   \   thuruh míhila smerza.
    - verse[n=49]: Thar sprichit fílu manno,   \   thaz sẹ ér ju halun lángo;
    - verse[n=50]: giborgan níd in mánne --   \   al óugit er sih thanne."
  - chapter[n=16]:
    - foreign[lg=lat-Latn]: XVI.
    - foreign[lg=lat-Latn]: DE ANNA PROPHETISSA.
    - verse[n=1]: Ánna hiaz ein wíb thar,   \   si thíonota thar mánag jar,
    - verse[n=2]: ált was si járo   \   ju filu mánegero.
    - verse[n=3]: Si was fórasagin gúat,   \   zi gote ríhta sị iru múat,
    - verse[n=4]: wítua gimúati   \   gihíalt si fram thio gúati.
    - verse[n=5]: Sid si thárben bigan   \   thes líobes zị iro gómman,
    - verse[n=6]: so hábeta sị in githáhti,   \   war si then dróst suahti.
    - verse[n=7]: Zi themo gotes hús fuar si sár,   \   joh léita si ira dága thar,
    - verse[n=8]: kúmta thár thaz ira sér,   \   ni ruahta gómmannes mér;
    - verse[n=9]: Déta si tho then githánc   \   zi gotes thíonoste ana wánc
    - verse[n=10]: joh thíonota íogilícho   \   thar gote dríulicho.
    - verse[n=11]: Si állo stunta bétota   \   joh filu ouh fásteta,
    - verse[n=12]: gótes willen húatta   \   joh thíonost sinaz úabta.
    - verse[n=13]: Dages inti náhtes   \   fléiz si thar thes réhtes;
    - verse[n=14]: in júgundi ward si wítua,   \   mit thísu irálteta.
    - verse[n=15]: Tho quam si in thésen stunton   \   thị ih zálta bi then álton,
    - verse[n=16]: thaz kíndilin si thar gisáh   \   joh lob ouh drúhtines spráh.
    - verse[n=17]: Si kundta thár sos iz wás,   \   thaz in thiu fruma quéman was,
    - verse[n=18]: sálida zi líbe,   \   gómmanne joh wíbe;
    - verse[n=19]: '"Álte joh júnge --   \   in thíu ẹr tharzua githinge,'
    - verse[n=20]: níotot er sih líbes   \   joh éwiniges líobes."
    - verse[n=21]: So síu tho thar irfúltun,   \   so in thio búah gizaltun,
    - verse[n=22]: sie flízzun sar thes sínthes   \   thes iro héiminges.
    - verse[n=23]: Thaz kínd wuahs untar mánnon   \   so lília untar thórnon;
    - verse[n=24]: so blúama thar in crúte   \   so scóno theh zi gúate.
    - verse[n=25]: Wízzi théh imo ana sár,   \   thaz was gilúmflih in war;
    - verse[n=26]: sih wísduames irfúlta,   \   so gótes sún scolta.
    - verse[n=27]: Gótes geist imo ánawas;   \   ni tharft thu wúntoron thaz,
    - verse[n=28]: want iz wás imọ anan hénti   \   zi síneru giwelti.
  - chapter[n=17]:
    - foreign[lg=lat-Latn]: XVII.
    - foreign[lg=lat-Latn]: DE STELLA ET ADVENTU MAGORUM.
    - verse[n=1]: Nist mán nihein in wórolti   \   thaz sáman al irságeti,
    - verse[n=2]: wio manag wúntar wurti   \   zi theru drúhtines gibúrti.
    - verse[n=3]: Bi thíu thaz ih irduálta,   \   thar fórna ni gizálta,
    - verse[n=4]: scál ih iz mit wíllen   \   nu súmaz hiar irzéllen.
    - verse[n=5]: Tho drúhtin Krist gibóran ward   \   (thes méra ih ságen nu ni thárf),
    - verse[n=6]: thaz blidi wórolt wurti   \   theru sáligun gibúrti;
    - verse[n=7]: Thaz ouh gidán wurti,   \   si in éwon ni firwúrti
    - verse[n=8]: '(iz wás iru anan hénti,   \   tho dét es druhtin énti):'
    - verse[n=9]: Tho quamun óstana in thaz lánt   \   thie ịrkantun súnnun fart,
    - verse[n=10]: stérrono girústi;   \   thaz wárun iro lísti.
    - verse[n=11]: Sie éiscotun thes kíndes   \   sar io thés sinthes,
    - verse[n=12]: joh kúndtun ouh tho mári,   \   thaz er ther kúning wari;
    - verse[n=13]: Warun frágenti,   \   war er gibóran wurti,
    - verse[n=14]: joh bátun io zi nóti,   \   man in iz zéigoti.
    - verse[n=15]: Sie zaltun séltsani   \   joh zéichan filu wáhi,
    - verse[n=16]: wúntar filu hébigaz,   \   wantạ er ni hórta man thaz,
    - verse[n=17]: Thaz io fon mágadburti   \   man gibóran wurti;
    - verse[n=18]: intị ouh zéichan sin scónaz   \   in hímile so scínaz.
    - verse[n=19]: Ságetun thaz sie gáhun   \   stérron einan sáhun,
    - verse[n=20]: joh dátun filu mári   \   thaz er sín wari.
    - verse[n=21]: '"Wir sáhun sinan stérron,   \   thoh wir therạ búrgi irron,'
    - verse[n=22]: joh quámun thaz wir bétotin,   \   gináda sino thígitin.
    - verse[n=23]: Óstar filu férro   \   so scéin uns ouh ther stérro;
    - verse[n=24]: ist íaman hiar in lánte   \   es íawiht thoh firstánte?
    - verse[n=25]: Gistirri záltun wir io,   \   ni sáhun wir nan ér io;
    - verse[n=26]: bi thiu bírun wir nu giéinot,   \   er niwan kúning zeinot.
    - verse[n=27]: So scríbun uns in lánte   \   man in wóroltị alte;
    - verse[n=28]: thaz ír uns ouh gizéllet,   \   wio ịz íwo buah singent."
    - verse[n=29]: So thísu wort tho gáhun   \   then kúning anaquámun,
    - verse[n=30]: híntarquam er hárto   \   thero sélbero worto
    - verse[n=31]: 'Joh mánniliches hóubit   \   wárd es thar gidrúabit:'
    - verse[n=32]: gihórtun úngerno   \   thaz wír nu niazen gérno.
    - verse[n=33]: Thie búacharạ ouh tho tháre   \   gisámanotạ er sare,
    - verse[n=34]: sie was er frágenti,   \   war Kríst giboran wurti.
    - verse[n=35]: Er sprah zen éwarton   \   sélben thesen wórton;
    - verse[n=36]: gab ármer joh ther rícho   \   ántwurti gilícho.
    - verse[n=37]: Thia burg nántun se sár,   \   in féstiz datun álawar
    - verse[n=38]: mit wórton then ér thie áltun   \   fórasagon záltun.
    - verse[n=39]: So er giwísso thar bifánd,   \   war drúhtin krist gibóran ward,
    - verse[n=40]: tháht er sar in fésti   \   mihilo únkusti.
    - verse[n=41]: Zi ímo er ouh tho ládota   \   thie wísun man thẹih ságeta,
    - verse[n=42]: mit ín gistuant er thíngon   \   joh filu hálingon.
    - verse[n=43]: Thia zít éisgota er fon ín,   \   so ther stérro giwon was quéman
        zị in;
    - verse[n=44]: bat síe iz ouh birúahtin,   \   bi thaz selba kínd irsúahtin.
    - verse[n=45]: '"Gidúet mih", quad er, "ánawart   \   bi thes stérren fart;'
    - verse[n=46]: so fáret, eiscot tháre   \   bi thaz kínd sáre!
    - verse[n=47]: Sin éiscot íogilícho   \   joh filu giwáralicho,
    - verse[n=48]: slíumo duet ouh thánne   \   iz mir zi wízzanne.
    - verse[n=49]: Ih wíllu faran béton nan   \   (so ríet mir filu mánag man),
    - verse[n=50]: thaz íh tharzúa githinge   \   joh imo ouh géba bringe."
    - verse[n=51]: Lóug ther wénego mán,   \   er wánkota thar filu frám;
    - verse[n=52]: er wólta nan irthuésben   \   joh uns thia frúma irlesgen.
    - verse[n=53]: Thaz ímbot sie gihórtun   \   joh iro férti íltun;
    - verse[n=54]: yrscéin in sar tho férro   \   ther séltsano sterro.
    - verse[n=55]: Sie blídtun sih es gáhun,   \   sár sie nan gisáhun,
    - verse[n=56]: joh filu fráwalicho   \   sin wártetun gilicho.
    - verse[n=57]: Léit er sie tho scóno   \   thar was thaz kínd frono,
    - verse[n=58]: mit síneru ferti   \   was er iz zéigonti.
    - verse[n=59]: Thaz hús sie tho gisáhun   \   joh sar tharạín quamun;
    - verse[n=60]: thar was ther sún guater   \   mit síneru muater.
    - verse[n=61]: Fíalun sie tho frámhald,   \   thes guates wárun sie báld,
    - verse[n=62]: thaz kínd sie thar tho bétotun   \   joh húldi sino thígitun.
    - verse[n=63]: Indátun sie tho tháre   \   thaz iro dréso sare,
    - verse[n=64]: réhtes sie githáhtun,   \   thaz sịẹ imo géba brahtun;
    - verse[n=65]: Mýrrun inti wírouh   \   joh gold scínantaz ouh,
    - verse[n=66]: géba filu mára;   \   sie súahtun sine wára.
    - verse[n=67]:
      - foreign[lg=lat-Latn]: Mystice.
      - Ih ságen thir thaz in wára,   \   sie móhtun bringan méra;
    - verse[n=68]: thiz wás sus gibari   \   theiz géistlichaz wári.
    - verse[n=69]: Kúndtun sie uns thánne,   \   so wir firnémen alle,
    - verse[n=70]: 'gilóuba in giríhti   \   in theru wúntarlichun gífti:'
    - verse[n=71]: Thaz er úrmari   \   uns éwarto wari,
    - verse[n=72]: ouh kúning in gibúrti   \   joh bị unsih dót wurti.
    - verse[n=73]: Sie wurtun sláfente   \   fon éngilon gimánote,
    - verse[n=74]: in dróume sie in zélitun   \   then weg sie fáran scoltun;
    - verse[n=75]: Thaz síe ouh thes ni tháhtin,   \   themo kúninge sih náhtin,
    - verse[n=76]: noh gikúndtin thanne   \   thia frúma themo mánne.
    - verse[n=77]: Tho fúarun thie ginóza   \   ándara stráza
    - verse[n=78]: hárto ílente   \   zi éiginemo lánte.
  - chapter[n=18]:
    - foreign[lg=lat-Latn]: XVIII.
    - foreign[lg=lat-Latn]: MYSTICE.
    - verse[n=1]: Mánot unsih thisu fárt,   \   thaz wír es wesen ánawart,
    - verse[n=2]: wir únsih ouh birúachen   \   intị eigan lánt suachen.
    - verse[n=3]: Thu ni bíst es, wan ih, wís:   \   thaz lánt thaz heizit páradis;
    - verse[n=4]: ih meg iz lóbon harto,   \   ni girínnit mih thero wórto.
    - verse[n=5]: Thóh mir megi lídolih   \   sprechan wórtogilíh,
    - verse[n=6]: ni mag ih thóh mit worte   \   thes lóbes queman zi énte.
    - verse[n=7]: Ni bist es ío giloubo,   \   sélbo thu ịz ni scówo;
    - verse[n=8]: ni mahtu ịz óuh noh thanne   \   yrzellen íomanne.
    - verse[n=9]: Thar ist líb ana tód,   \   líoht ana fínstri,
    - verse[n=10]: éngilichaz kúnni   \   joh éwinigo wúnni.
    - verse[n=11]: Wir éigun iz firlázan;   \   thaz mugun wir ío riazan
    - verse[n=12]: joh zen ínheimon   \   io émmizigen wéinon.
    - verse[n=13]: Wir fúarun thanana nóti   \   thuruh úbarmuati,
    - verse[n=14]: yrspúan unsih so stíllo   \   ther unser múatwillo.
    - verse[n=15]: Ni wóltun wir gilós sin,   \   harto wégen wir es scín,
    - verse[n=16]: nu riazen élilente   \   in frémidemo lante;
    - verse[n=17]: Nu ligit uns úmbitherbi   \   thaz unser ádalerbi,
    - verse[n=18]: ni níazen sino gúati;   \   so duat uns úbarmuati!
    - verse[n=19]: Thárben wir nu léwes   \   líebes filu mánages
    - verse[n=20]: joh thúlten híar nu nóti   \   bíttero ziti.
    - verse[n=21]: Nu birun wir mórnente   \   mit séru hiar in lánte,
    - verse[n=22]: in mánagfalten wúnton   \   bi únseren sunton;
    - verse[n=23]: Árabeiti mánego   \   sint uns híar io gárawo,
    - verse[n=24]: ni wollen héim wison   \   wir wénegon wéison.
    - verse[n=25]: Wolaga élilenti,   \   hárto bistu hérti,
    - verse[n=26]: thu bist hárto filu suár,   \   thaz ságen ih thir in álawar!
    - verse[n=27]: Mit árabeitin wérbent   \   thie héiminges thárbent;
    - verse[n=28]: ih haben iz fúntan in mír,   \   ni fand ih líebes wiht in thír;
    - verse[n=29]: Ni fand in thír ih ander gúat,   \   suntar rózagaz muat,
    - verse[n=30]: séragaz herza   \   joh mánagfalta smérza!
    - verse[n=31]: Ob uns in múat gigange,   \   thaz unsih héim lange,
    - verse[n=32]: 'zi thémo lante in gáhe   \   ouh jámar gifáhe:'
    - verse[n=33]: Farames so thíe ginoza   \   ouh ándara straza,
    - verse[n=34]: then wég ther unsih wénte   \   zị éiginemo lánte.
    - verse[n=35]: Thes selben pádes suazi   \   suachit réine fuazi;
    - verse[n=36]: 'si thérer situ in mánne   \   ther tharána gange:'
    - verse[n=37]: Thu scalt haben gúati   \   joh mihilọ ótmuati,
    - verse[n=38]: in hérzen io zi nóti   \   waro káritati;
    - verse[n=39]: Dua thir zi giwúrti   \   scono fúriburti,
    - verse[n=40]: wis hórsam io zi gúate,   \   ni hóri themo muate;
    - verse[n=41]: Ínnan thines hérzen kust   \   ni láz thir thesa wóroltlust,
    - verse[n=42]: fliuh thia géginwerti;   \   so quimit thir frúma in henti.
    - verse[n=43]: Húgi wio ih tharfóra quad,   \   thiz ist ther ánder pad;
    - verse[n=44]: gang thésan weg, ih sagen thir éin   \   er giléitit thih héim.
    - verse[n=45]: So thú thera héimwisti   \   níuzist mit gilústi,
    - verse[n=46]: so bistu góte liober,   \   ni intratist scádon niamer.
  - chapter[n=19]:
    - foreign[lg=lat-Latn]: XIX.
    - foreign[lg=lat-Latn]: DE FUGA JOSEPH CUM MATRE IN AEGYPTUM.
    - verse[n=1]: Jóseph io thes sínthes   \   er húatta thes kíndes;
    - verse[n=2]: was thíonostman gúater,   \   bisuórgata ouh thia múater.
    - verse[n=3]: Ther engil spráh imo zúa:   \   "thu scalt thih héffen filu frúa;
    - verse[n=4]: fliuh in ántheraz lánt,   \   bimíd ouh thesan fíant!
    - verse[n=5]: In Aegýpto wis thu sár,   \   unz ih thir zéigo avur thár,
    - verse[n=6]: wanne thu bigínnes   \   thes thines héiminges.
    - verse[n=7]: Ni laz iz ny úntarmuari,   \   thia muater thára fuari;
    - verse[n=8]: thaz kínd ouh iogilicho   \   bisuorge hérlicho.
    - verse[n=9]: Ther kúning wilit slíumo   \   inan suachen íngriuno
    - verse[n=10]: mit bízenten suérton,   \   nálas mit then wórton.
    - verse[n=11]: Húgi filu hárto   \   thero mínero wórto;
    - verse[n=12]: in hérzen giwaro wártes,   \   thaz thụ úns thia frúma haltes!"
    - verse[n=13]: Er fuar sar théra ferti   \   náhtes mit giwúrti,
    - verse[n=14]: thaz íz ni wurti mári   \   joh baz firhólan wari,
    - verse[n=15]: Er ouh baz ingíangi,   \   siu wáfan ni bifíangi;
    - verse[n=16]: bi thiu was er sọ éracar   \   joh hárto filu wáchar.
    - verse[n=17]: Siu fúart er, noh ni duálta,   \   in lánt thaz ih nu zálta;
    - verse[n=18]: thar was ther sún guato,   \   unz starb ther gótewúoto.
    - verse[n=19]: Thó ward thar irfúllit,   \   thaz fórasago síngit
    - verse[n=20]: 'fon gote séltsanaz   \   joh wúntar filu wáraz:'
    - verse[n=21]: Er quád, er wolti hérasun   \   sinan éinigan sún
    - verse[n=22]: ladon thánana ir lante,   \   er sinan líut halte.
    - verse[n=23]: In búachon duat man mári,   \   er fiar jar thár wari;
    - verse[n=24]: súme quédent ouh in wár,   \   tház es warin zuéi jar.
    - verse[n=25]: Thia gilóubạ, ih sagen thir wár,   \   thia láz ih themo iz lísit
        thar;
    - verse[n=26]: ni scríbụ ih hiar in úrheiz   \   thaz ih giwísso ni weiz.
    - verse[n=27]: Ob ih giwísso iz wésti,   \   ih scríbi iz hiar in fésti;
    - verse[n=28]: thoh mag man wízan thiu jár,   \   wío man siu zélit thar.
  - chapter[n=20]:
    - foreign[lg=lat-Latn]: XX.
    - foreign[lg=lat-Latn]: DE OCCISIONE INFANTUM.
    - verse[n=1]: 'So Heród ther kúning tho bifánd,   \   thaz ér fon in bidrógan
        ward:'
    - verse[n=2]: inbrán er sar zi nóti   \   in mihil héizmuati;
    - verse[n=3]: Er santa mán mánage   \   mit wáfanon garawe,
    - verse[n=4]: joh dátun sẹ ana féhta   \   míhila sláhta.
    - verse[n=5]: Thiu kínd gistuatun stéchan,   \   thiu wíht ni mohtun spréchan,
    - verse[n=6]: joh wúrtun al fillórinu   \   míthont gibórinu;
    - verse[n=7]: So sih thaz áltar druag in war   \   thánan unz in zuéi jar,
    - verse[n=8]: so wit thaz géwimez wás,   \   ni firlíazun sie nihéinaz.
    - verse[n=9]: Thie múater thie rúzun,   \   joh zahari úzfluzun,
    - verse[n=10]: thaz wéinon was in léngi   \   hímilo gizéngi;
    - verse[n=11]: Thie brústi sie in óugtun,   \   thaz fahs thána rouftun;
    - verse[n=12]: nist ther ío in gahi   \   then jámar gisáhi.
    - verse[n=13]: Sie zalatun siu ío ubar dág,   \   thár iz in theru wágun lag,
    - verse[n=14]: joh anan themo bárme   \   thera múater zi hárme;
    - verse[n=15]: Nist wíb thaz io gigíangi   \   in merun góringi,
    - verse[n=16]: odo merun grúnni   \   mit kíndu io giwúnni!
    - verse[n=17]: Inclóub man mit then suérton   \   thaz kínd ir then hánton
    - verse[n=18]: joh zi iro léidlusti   \   ném iz fon ther brústi.
    - verse[n=19]: Ira férah bot thaz wíb,   \   thaz iz múasi haben líb;
    - verse[n=20]: ni funtun thía meina   \   gináda niheina.
    - verse[n=21]: 'Wíg was ofto mánegaz   \   joh filu mánagfaltaz:'
    - verse[n=22]: ni sáh man ío, ih sagen thir tház,   \   thésemo gilíchaz;
    - verse[n=23]: Iz ni habent lívola   \   noh iz ni lesent scribara,
    - verse[n=24]: thaz júngera wórolti   \   sulih mórd wurti.
    - verse[n=25]: In then álten éwon   \   so ságet thesan wéwon,
    - verse[n=26]: thar zaltaz ér ubarlut   \   ther selbo drúhtines drút;
    - verse[n=27]: Ér quad, man gihórti   \   wéinon theso dáti
    - verse[n=28]: fílu hohen stímmon   \   wíb mit iro kíndon.
    - verse[n=29]: Quád, sie thaz ni wóltin   \   (súntar siu sih quáltin),
    - verse[n=30]: noh dróst gifahan líndo   \   so mánagero kíndo;
    - verse[n=31]: Ther iro kúning jungo   \   ni míd iz io so lángo,
    - verse[n=32]: thaz wíg er ni firbári,   \   in thiu sin zít wari.
    - verse[n=33]: Er giscéintaz filu frám,   \   so ér zi sinen dágon quam;
    - verse[n=34]: tho goz er bi únsih sinaz blúat,   \   thaz kuning ánder ni duat.
    - verse[n=35]: Nu folget ímo thuruh tház   \   githígini so mánagaz,
    - verse[n=36]: thaz thér nist hiar in líbe   \   ther thia zála irscribe.
  - chapter[n=21]:
    - foreign[lg=lat-Latn]: XXI.
    - foreign[lg=lat-Latn]: DE MORTE HERODIS.
    - verse[n=1]: Tho ẹrstarp ther kúning Heród,   \   joh hina fúarta inan tod,
    - verse[n=2]: 'mit tódu er dága fulta   \   ther io in ábuh wolta:'
    - verse[n=3]: Thar Jóseph was in lánte   \   hina in élilente,
    - verse[n=4]: quam ímbot imo in dróume,   \   er thes kíndes wola góume;
    - verse[n=5]: Thia múater ouh bibrínge   \   zị iro héiminge,
    - verse[n=6]: joh wison héimortes   \   éiganes lantes.
    - verse[n=7]: '"Ni si thír es", quad er, "nót,   \   ther iro fíant ther ist dót;'
    - verse[n=8]: bi thiu ili io thés sinthes   \   thes iro héiminges."
    - verse[n=9]: Fuar er sár heimort,   \   firnam ouh gérno thiu wort;
    - verse[n=10]: sáman mit ther múater   \   so fuar ther sún guater.
    - verse[n=11]: Tho gihort er mári,   \   thar ander kúning wari;
    - verse[n=12]: joh ouh théro worto   \   híntarquam er hárto.
    - verse[n=13]: Kért er tho in fíara   \   in eina búrg ziara;
    - verse[n=14]: thaz kínd er scóno thar irzóh   \   joh then fíanton intfloh.
    - verse[n=15]: Wúahs er filu zíoro   \   in wízzin wola skíoro,
    - verse[n=16]: in wísduam theh io thánne   \   mit góte joh mit mánne.
  - chapter[n=22]:
    - foreign[lg=lat-Latn]: XXII.
    - foreign[lg=lat-Latn]: CUM FACTUS ESSET JESUS ANNORUM
    - foreign[lg=lat-Latn]: XII.
    - verse[n=1]: 'So er thó ward áltero,   \   zuiro séhs jaro:'
    - verse[n=2]: sie flízzun thaz sie gịíltin   \   zen hóhen gizítin.
    - verse[n=3]: Thie zíti sint so héilag   \   thaz man irzéllen ni mag;
    - verse[n=4]: wir fórahtlichọ iz wéizen   \   joh óstoron héizen.
    - verse[n=5]: Zen wíhen zitin fúarun,   \   so siu giwón warun,
    - verse[n=6]: thes wízodes gihúgitun,   \   thaz kind mit ín frumitun.
    - verse[n=7]: So síe tho thar gibétotun,   \   thie fira giéntotun,
    - verse[n=8]: so íltun sie héim sar,   \   drof ni duáletun thar.
    - verse[n=9]: Thaz kínd giduálta thia fart,   \   ni wúrtun siu es ánawart
    - verse[n=10]: joh then éinegon sun   \   góumilosan líazun.
    - verse[n=11]: Jósep wanta frúater,   \   er wári mit ther múater;
    - verse[n=12]: si wanta in álawari,   \   thaz er mit ímo wari.
    - verse[n=13]: Ni si thih thés wuntar:   \   thiu wíb thiu giangun súntar;
    - verse[n=14]: thie gómman fuarun thánne   \   in themọ áfteren gange;
    - verse[n=15]: Thiu kind thiu fólgetun   \   so wédar so siu wóltun,
    - verse[n=16]: líafun miti stíllo,   \   sos in was múatwillo.
    - verse[n=17]: Sus mit únredinu   \   so wúrtun siu bidrógenu;
    - verse[n=18]: gigíangun si es in érnust,   \   in thráta mihila ángust.
    - verse[n=19]: So siu tho héim quamun,   \   sih úmbi bisáhun
    - verse[n=20]: sar io thés sinthes:   \   so místun siu thes kíndes.
    - verse[n=21]: Sie súahtun untar kúndon   \   joh untar gátilingon,
    - verse[n=22]: ni fúntun sie nan wergin thár,   \   sie ni bráhtun nan sar;
    - verse[n=23]: Tho híntarquam thiu múater   \   (ther sún ther ist so gúater!),
    - verse[n=24]: joh rúartun thịọ iru brústi   \   tho managọ ángusti.
    - verse[n=25]: Thio slúag si mit then hánton,   \   bigan iz hárto anton,
    - verse[n=26]: kumta séro then grun;   \   iz was irạ éinego sun.
    - verse[n=27]: Siu wuntun érnustin,   \   mit grozen ángustin
    - verse[n=28]: sar io thía wila;   \   hébig was in thịụ íla.
    - verse[n=29]: Theru muater wás es filu not,   \   bi thiu íltun siu sar wídarort;
    - verse[n=30]: rúarta sia thiu smérza   \   ínnan ira hérza;
    - verse[n=31]: Siu fúarun filu gáhun   \   zi theru búrg thar siu wárun;
    - verse[n=32]: tho thes thrítten dages sár,   \   so fúntun siu thaz kínd thar.
    - verse[n=33]: Er was thár, er giang sar ín   \   mit then brédigarin,
    - verse[n=34]: sih fúagt er io zi nóte   \   zi themo hérote;
    - verse[n=35]: Er lósota iro wórto   \   joh giwáro hárto,
    - verse[n=36]: in mítten saz er éino   \   inti frágeta sie kléino.
    - verse[n=37]: Wúntar was sie hárto   \   thes júngen kindes wórto,
    - verse[n=38]: joh lósetun mit giwúrti   \   thero sinero ántwurti.
    - verse[n=39]: In lánte warun mánage   \   wísduames biládane;
    - verse[n=40]: ni was er ío so mari,   \   ni thiz bifóra wari!
    - verse[n=41]: So síu gisah then líoban man,   \   int iru thaz hérza biquam,
    - verse[n=42]: 'tho spráh si zi themo kínde   \   mit gidróstemo sínne:'
    - verse[n=43]: '"Wio wárd thaz ih ni wésta,   \   manno líobosta,'
    - verse[n=44]: tház thu hiar irwúnti   \   mir úntar theru hénti;
    - verse[n=45]: Joh tház thu hiar giduáltos,   \   min múat mir so irfáltos,
    - verse[n=46]: min sún guater,   \   thera éinigun muater?
    - verse[n=47]: Ruarta míh ouh thes thiu mér   \   in min hérza thaz sér,
    - verse[n=48]: thaz ih iz ér ni westa,   \   so gáhun thin firmísta!
    - verse[n=49]: So ih erist místa thin, sún,   \   so ílt ih sar hérasun,
    - verse[n=50]: joh híntarquam íh sar thín,   \   thu bist éinego min!
    - verse[n=51]: Wir warun suórgenti   \   ther thíneru gisúnti;
    - verse[n=52]: waz mág ih quedan méra,   \   min éinega séla?"
    - verse[n=53]: '"Waz íst", quad er, "so hébigaz,   \   thaz ir mih súahtut bi
        thaz?'
    - verse[n=54]: ja límphit mir theih wérbe   \   in mines fáter erbe."
    - verse[n=55]: Siu so héim quamun,   \   es wíht ni firnámun
    - verse[n=56]: zi nihéineru héiti,   \   waz ér mit thiu méinti.
    - verse[n=57]: Untarthío was er ín,   \   ni was er drúhtin thes thiu mín,
    - verse[n=58]: noh sin giwált sih wánota,   \   thaz er in thíonota.
    - verse[n=59]: Er wólta unsih léren,   \   wir unsan fáter eren,
    - verse[n=60]: joh thia múater tharmít;   \   bi thiu íst iz hiar gibílidit.
    - verse[n=61]: Thaz kind théh io filu fram   \   so sélben gotes súne zam,
    - verse[n=62]: in wáhsmen joh giwízze   \   uns állen io zi núzze.
  - chapter[n=23]:
    - foreign[lg=lat-Latn]: XXIII.
    - foreign[lg=lat-Latn]: DE PRAEDICATIONE JOHANNIS.
    - verse[n=1]: Tho thisu wórolt ellu   \   quám zi theru stúllu,
    - verse[n=2]: 'ouh zi theru zíti,   \   thaz Kríst sih iru iróugti:'
    - verse[n=3]: So quam thiu gótes stimna   \   in thia wúastinna,
    - verse[n=4]: in themọ éinotẹ ínne   \   zes éwarten kinde;
    - verse[n=5]: Thaz er fúari thanan frám   \   úz untar wóroltman,
    - verse[n=6]: then líutin ouh gikúndti   \   thio drúhtines kúnfti;
    - verse[n=7]: '"Thaz er thie wénege   \   ni fínde so firdáne,'
    - verse[n=8]: joh mánnilih thes gáhe,   \   zi búazu gifahe."
    - verse[n=9]: Fúar er tho in thia worolt in,   \   liaz thaz wúastweldi sín,
    - verse[n=10]: 'joh fuar er kúndenti tház,   \   so wíto so thaz lánt was:'
    - verse[n=11]: Zi gilóubu gifíangin,   \   in ríwa gigíangin,
    - verse[n=12]: sih mánnolih bitháhti;   \   quad, hímilrichi náhti;
    - verse[n=13]: Mit wérkon sih gigárotin   \   joh érlicho imo gágantin,
    - verse[n=14]: elliu wórolt ubar ál,   \   so man drúhtine scál.
    - verse[n=15]: Er fuar brédigonti   \   joh dóufta thio líuti;
    - verse[n=16]: scónọ er iz gisúazta,   \   thar sih ther líut buazta.
    - verse[n=17]: Lis fórasagon áltan,   \   thar fíndist inan gizáltan,
    - verse[n=18]: 'thar ward sus ér sin giwáht,   \   so thú thir thar lésan maht:'
    - verse[n=19]: Stimma rúafentes   \   in wúastinnu wáldes;
    - verse[n=20]: sus thésen worton   \   ingegin wídarwerton.
    - verse[n=21]: Gibot, man áfaloti,   \   thie wéga gote gároti,
    - verse[n=22]: thia héristraza inskíere   \   ouh scóno gizíere.
    - verse[n=23]: '"Bérga sculun suínan,   \   ther nol then dál rinan;'
    - verse[n=24]: irfúllent sih zi nóti   \   thes dales ébonoti.
    - verse[n=25]: 'Íst thar wiht so sárphes   \   odo íawiht ouh so gélphes:'
    - verse[n=26]: iz wírdit in giríhti   \   zi scóneru slíhti.
    - verse[n=27]: Thie wéga rihtet álle,   \   the ze hérzen iu gigánge,
    - verse[n=28]: mit wérkon filu réhten   \   so ílet sie gislíhten;
    - verse[n=29]: Ób iz werde wánne   \   thaz er tharána gange,
    - verse[n=30]: tház er iu zi grúnne   \   tharána ni firspúrne.
    - verse[n=31]: Ni wárd er io zi mánne,   \   ni ér gisehe wánne
    - verse[n=32]: (ouh ellu wórolt ubar lánt)   \   then drúhtines héilant!"
    - verse[n=33]: Fúar er mit ther brédigu,   \   mit míhileru rédinu
    - verse[n=34]: joh ráfsta sịẹ iogilícho   \   filu kráftlicho.
    - verse[n=35]: Er spráh zi then es rúahtun,   \   thie sinan dóuf suahtun,
    - verse[n=36]: 'zi líutin filu mánagen   \   joh wórton filu hébigen:'
    - verse[n=37]: '"Wer óugta iu", quad, "fillórane,   \   fon nátaron gibórane,'
    - verse[n=38]: thaz ír intfliahet héile   \   themo gotes úrdeile?
    - verse[n=39]: Ni thárf es man bigínnan,   \   so er síh biginnit bélgan,
    - verse[n=40]: er wérgin sih gibérge   \   fon sinemo ábulge.
    - verse[n=41]: Biginnet góte thankon,   \   thaz mégit ir biwánkon
    - verse[n=42]: theso égislichun grúnni,   \   ir nátarono kúnni!
    - verse[n=43]: Thu scált thih io mit dríwon   \   fora góte riwon,
    - verse[n=44]: theiz thír si wáhsenti   \   in síneru gisíhti.
    - verse[n=45]: Ni dróstet iuih in thiu thíng,   \   thaz íagilih ist édiling,
    - verse[n=46]: odo * fórdorono gúati   \   biscírmen thiwo dáti.
    - verse[n=47]: Gót mag these kísila   \   joh álle these félisa
    - verse[n=48]: joh these stéina alle   \   irquígken zi manne,
    - verse[n=49]: Thaz síe sint ouh in áhta   \   therạ íuwera sláhta,
    - verse[n=50]: joh béziron zi nóti   \   theru íuweru gúati.
    - verse[n=51]: Ist thịụ ákus ju giwézzit,   \   zi theru wúrzelun gisézzit,
    - verse[n=52]: ouh hárto gislímit   \   thémo then si rínit.
    - verse[n=53]: Nist bóum nihein in wórolti,   \   nist er frúma beranti,
    - verse[n=54]: suntar siu nan suénte   \   inti fiur ánawente;
    - verse[n=55]: Bi thiu búazet iuih slíumo,   \   ouh mánnilih sih ríwo,
    - verse[n=56]: joh hárto nemet góuma,   \   thaz ír ni sit thie bóuma."
    - verse[n=57]: Húgget therero wórto   \   (thúrfti sint es hárto!),
    - verse[n=58]: thaz íagilih bimíde,   \   inan thíu ákus ni snide;
    - verse[n=59]: Joh mánnilih sin góume,   \   thaz sinan ni hóuwe,
    - verse[n=60]: thaz thu thes wáldes alles   \   zi áltere ni falles;
    - verse[n=61]: Thaz thih thaz fíur wanne   \   íamer ni brénne,
    - verse[n=62]: noh thih dáti thino   \   in éwon ni pino.
    - verse[n=63]: Thiz ist gispróchan allaz sús   \   (thir ságen ih fon ther ákus,
    - verse[n=64]: ni wáne theih thir gélbo):   \   drúhtin ist iz sélbo.
  - chapter[n=24]:
    - foreign[lg=lat-Latn]: XXIV.
    - foreign[lg=lat-Latn]: 'INTERROGABANT EUM TURBE: QUID FACIEMUS?'
    - verse[n=1]: Tho bátun nan thie líuti,   \   er in fon góte riati,
    - verse[n=2]: wío sie ingíangin álle   \   themo égislichen fálle.
    - verse[n=3]: '"Német", quad er, "hárto   \   góuma * thero wórto,'
    - verse[n=4]: thiu íh iu nu gizélle,   \   joh íagilih siu irfulle!
    - verse[n=5]: Ni si mán nihein so féigi,   \   ther zuei gifáng eigi,
    - verse[n=6]: sunter in réhtdeila   \   gispénto thaz éina;
    - verse[n=7]: So wer sọ ouh múas eigi,   \   gébe themo nị éigi;
    - verse[n=8]: thaz mit mínnu gidúa   \   joh gib thaz drínkan tharzua!
    - verse[n=9]: Wírket óuh thaz tharmít,   \   thaz wízzod iuih lérit,
    - verse[n=10]: noh úngidan bilíbe   \   thaz ther fórasago scribe;
    - verse[n=11]: Mit thíu gidúet ir widar gót,   \   tház er iu ginádot;
    - verse[n=12]: joh ób ir es bigínnet,   \   thio húldi giwinnet!"
    - verse[n=13]: Wir scúlun thiu wórt ahton,   \   thara hárto ouh zúa drahton,
    - verse[n=14]: joh scúlumes siu irfúllen   \   mit míhilemo wíllen.
    - verse[n=15]: Thaz er se híar lérit,   \   theist zị úns nu gikérit;
    - verse[n=16]: ni múgun wir thar wénken,   \   wir scúlun iz bithénken!
    - verse[n=17]: So wer mánno so sih búazit   \   joh súnta sino ríuzit,
    - verse[n=18]: thaz thanne wárlicho dúat:   \   gihóufot er mo mánag guat;
    - verse[n=19]: 'Ouh thanne irfúllit ana nót   \   thaz got hiar óbana gibót:'
    - verse[n=20]: ther ist (ih ságen thir ubarlút)   \   sélben druhtines drút.
  - chapter[n=25]:
    - foreign[lg=lat-Latn]: XXV.
    - foreign[lg=lat-Latn]: VENIT JESUS A GALILEA AD JOHANNEM.
    - verse[n=1]: Fon themo héiminge   \   quam Kríst zi themo thínge,
    - verse[n=2]: thaz Johánnes thar ingágenti,   \   mit dóufu inan gibádoti.
    - verse[n=3]: Híntarquam tho slíumo   \   ther fórasago díuro,
    - verse[n=4]: álfol sprah er wórto   \   joh wídorotạ iz hárto.
    - verse[n=5]: '"Drúhtin", quád er, "wio mag sín   \   (ja bín ih smaher scálg
        thin!),'
    - verse[n=6]: thaz thih hénti mine   \   zi dóufenne birine?
    - verse[n=7]: Zi thiu scalt thú mih rínan   \   joh doufen scálk thinan;
    - verse[n=8]: wio meg ih biwánen thanne míh,   \   theiz si min ámbaht ubar thíh?",
    - verse[n=9]: Zi ímo sprah tho líndo   \   ther gotes sún selbo,
    - verse[n=10]: kúndtạ imọ, er iz wólta,   \   iz ouh so wésan scolta.
    - verse[n=11]: '"Laz iz sús thuruh gán,   \   so wir éigun nu gispróchan;'
    - verse[n=12]: uns límphit wir mit wíllen   \   gúatalih irfúllen."
    - verse[n=13]: Slíumọ er iz irfúlta,   \   so drúhtin Krist wólta;
    - verse[n=14]: tho doufta er ínan thuruh nót,   \   sosọ er mo sélbo gibot.
    - verse[n=15]: Tho ward hímil offan,   \   then fáter hort er spréchan,
    - verse[n=16]: joh zált er thar gimúati   \   thes selben súnes guati.
    - verse[n=17]: '"Thiz íst min sún diurer,   \   in hérzen mír ouh líuber;'
    - verse[n=18]: in imo líchen ih mir ál,   \   theih inan súlichan gibár.
    - verse[n=19]: Ádam er firkós mih   \   joh sélbon ouh firlós sih;
    - verse[n=20]: ih wane, thérer fulle   \   állaz thaz ih wílle.
    - verse[n=21]: Gifúar er sọ er ni scólta,   \   joh déta sọ ih ni wólta;
    - verse[n=22]: therer wílit avur ál,   \   so sun min éinigo scal."
    - verse[n=23]: Gisáh er queman gótes geist   \   fon hímilríche, so thu wéist;
    - verse[n=24]: in Kríst er sih gisídalta,   \   so slíum er nan gibádota.
    - verse[n=25]: Er was dúbun gilíh;   \   tház was so gilúmflih
    - verse[n=26]: thuruh thia íra guati   \   joh thaz mámmunti.
    - verse[n=27]: Thar nist gállun ana wíht,   \   ouh bítteres níawiht;
    - verse[n=28]: mit snábulu ni wínnit,   \   ouh fúazin ni krímmit.
    - verse[n=29]: So ist ther héilego géist:   \   thiu sconi ist al in ímo meist,
    - verse[n=30]: súaznissi inti gúati   \   joh mámmunti gimúati.
  - chapter[n=26]:
    - foreign[lg=lat-Latn]: XXVI.
    - foreign[lg=lat-Latn]: MORALITER.
    - verse[n=1]: Ther dóuf uns allen thíhit;   \   thaz wazar theist giwíhit,
    - verse[n=2]: sid druhtin Kríst quam uns héim   \   inti iz mit sinen lídin rein.
    - verse[n=3]: 'Sid ér tharinne bádota,   \   then brunnen réinota:'
    - verse[n=4]: sid wácheta allen mánnon   \   thiu sálidạ in then úndon.
    - verse[n=5]: So wer mánno so gilóufe   \   zi themo héilegen dóufe,
    - verse[n=6]: hiar mag er lérnen ubar ál,   \   wio er gilóuben scal.
    - verse[n=7]: Thu lisist híar in alawár:   \   then sun then dóufta man thar;
    - verse[n=8]: thar sprah ther fáter, so thu wéist;   \   thiu duba was ther gótes
        geist.
    - verse[n=9]: In dóufe thẹ unsih réinot   \   ther ginádigo got,
    - verse[n=10]: so ịst thisu kráft allu   \   zir héilegun undu.
    - verse[n=11]: Thaz scúlun wir gilouben   \   joh hárto iz uns gilíuben,
    - verse[n=12]: thaz uns in gótes wihe   \   ther douf io wóla thihe;
    - verse[n=13]: Tház wir gangen héile   \   fon thémo bade réine,
    - verse[n=14]: thiu gilouba unsih ouh réhte   \   in thíonost sinaz ríhte.
  - chapter[n=27]:
    - foreign[lg=lat-Latn]: XXVII.
    - foreign[lg=lat-Latn]: COGITANTIBUS TURBIS, NE FORTE JOHANNES ESSET CHRISTUS,
        ET QUOMODO MISERUNT PRINCIPES AD EUM.
    - verse[n=1]: Thie líuti datun mári,   \   thaz Johannes Kríst wari,
    - verse[n=2]: joh warun áhtonti,   \   theiz wóla wesan móhti;
    - verse[n=3]: Sie áhtotun thia gúati   \   joh sine gómaheiti,
    - verse[n=4]: ouh híntarquamun méra   \   theru kréftigun léra.
    - verse[n=5]: Wantạ ér ni was so hébiger,   \   thaz er mo líbi thes thiu mér;
    - verse[n=6]: in wísduame so wáhi,   \   ther ímọ iz untarsáhi;
    - verse[n=7]: Álle thie fúristun   \   joh thie júngistun,
    - verse[n=8]: árme joh ríche   \   gíangun imo al gilíche.
    - verse[n=9]: Tho sántun in then stúnton   \   thie ríchun lántwalton,
    - verse[n=10]: sélbun ouh thie fúriston   \   joh thie wísoston
    - verse[n=11]: (Wánu sie ịz intríatin   \   int iz bi thíu datin;
    - verse[n=12]: ther mán was filu mári),   \   irfrágen wer er wári.
    - verse[n=13]: Sie thaz árunti giríatun   \   joh iro fértị iltun.
    - verse[n=14]: 'tho spráchun sie bi hérton   \   sus thésen worton:'
    - verse[n=15]: '"Bistu Kríst guato?   \   ságẹ uns iz gimúato,'
    - verse[n=16]: tház wir hiar ni duéllen,   \   thaz árunti ni mérren."
    - verse[n=17]: Jáh er thó sos iz wás,   \   ni giang in strít umbi tház,
    - verse[n=18]: 'in lóugna noh in bága   \   súlichera frága:'
    - verse[n=19]: '"Ni bín ih Kríst", quad er zi ín,   \   "noh ih es wírdig ni bín;'
    - verse[n=20]: ni giduant iz mán alle,   \   theih so hóhan mih gizélle."
    - verse[n=21]: Ni wánu iz wola intfíangin   \   joh náhor ouh gigíangin;
    - verse[n=22]: 'fragetun sịẹ ávur thuruh nót,   \   so man in héime gibot:'
    - verse[n=23]: '"Oba thu Helías avur bíst,   \   ther uns kúnftiger ist,'
    - verse[n=24]: thaz gizéli thụ uns nu sár,   \   thaz wír iz avur ságen thar."
    - verse[n=25]: Then námon er irkánta,   \   só man nan ginánta;
    - verse[n=26]: tho gab er zi ántwurte tház,   \   thaz ér ther selbo mán ni was.
    - verse[n=27]: '"Ther gómo then ir záltut   \   joh námahafto nántut,'
    - verse[n=28]: ni bin ih thér; ih sagen iu éin:   \   bi jaron químit er iu héim."
    - verse[n=29]: '"Gidua únsih", quádun, "thoh nu wís,   \   oba thu fórasago sís?'
    - verse[n=30]: uns záltun sie ofto wáhaz   \   joh manag séltsanaz."
    - verse[n=31]: Gúates er in ónda,   \   sós er wola kónda;
    - verse[n=32]: 'bi thiu gáb er mit giwúrti   \   suazaz ántwurti:'
    - verse[n=33]: '"Ni bín ih thero manno   \   thẹ ir éiscot nu so gérno;'
    - verse[n=34]: noh then námon, in min wár,   \   then ni félgu ih mir sár."
    - verse[n=35]: Sprachun se ávur sliumo   \   joh thrato íngriuno
    - verse[n=36]: (gáhero wórto),   \   frágetun nan hárto.
    - verse[n=37]: '"Thes gidúa thu nụ unsih wís,   \   wer thoh mánno thu sís;'
    - verse[n=38]: thaz wír iz thén gizaltin,   \   thie unsih héra santin."
    - verse[n=39]: Gáb er mit giwurti   \   in ávur ántwurti;
    - verse[n=40]: thaz dét er iogilícho   \   filu báldlicho.
    - verse[n=41]: '"Ih bin wúastwaldes   \   stimma rúafentes;'
    - verse[n=42]: rihtet góte sinan pád,   \   so ther fórasago quad!"
    - verse[n=43]: Ni firnámun sie thia léra,   \   bi thiu fragetun sịẹ ávur mera;
    - verse[n=44]: nirthróz se thero wórto,   \   sie insázun iz hárto.
    - verse[n=45]: '"Ziu féristu inti dóufist,   \   nu thu ther héilant ni bist,'
    - verse[n=46]: noh théro manno ouh thánne,   \   in therọ ámbaht iz gigange?"
    - verse[n=47]: Gab er gómilicho   \   in ántwurti iogilícho,
    - verse[n=48]: óffonotạ in sar tház,   \   theiz sin ámbaht was.
    - verse[n=49]: '"So wér so wilit mánno,   \   so dóufụ ih inan gérno,'
    - verse[n=50]: ouh íagilichan wíhu,   \   thero úndono nị irzíhu.
    - verse[n=51]: Ir ni thúrfut thoh bi thíu;   \   ther man ist nú untar iu,
    - verse[n=52]: thaz sínu wort giméinent   \   waz thisu wérk zeinent.
    - verse[n=53]: Wiht ni wízut ir sín;   \   thaz ist thoh árunti min,
    - verse[n=54]: tház ih iu gizálti   \   wáz er hera wólti.
    - verse[n=55]: Áfter mír so químit er,   \   inti allo zíti was er ér;
    - verse[n=56]: so wér sọ in lante ist fúristo,   \   thes ist er hérosto.
    - verse[n=57]: So hoh ist gómaheit sín,   \   thaz mih ni thúnkit megi sín,
    - verse[n=58]: theih scúahriomon síne   \   zinbíntanne biríne;
    - verse[n=59]: 'Oda íh giknewe súazo   \   fóra sinen fúazon:'
    - verse[n=60]: zi thíu thaz ih inklénke   \   thie ríomon thier gischrénke.
    - verse[n=61]: Er doufit thíh, so thu iz ni wéist,   \   thuruh then héilegan
        géist,
    - verse[n=62]: joh réinot iuih sáre   \   in skínentemo fíure.
    - verse[n=63]: Hábet er in hánton   \   sina wíntwanton,
    - verse[n=64]: tház er filu kléino   \   thaz sin kórn reino;
    - verse[n=65]: Sin dénni gikérre,   \   thiu spríu thána werre,
    - verse[n=66]: thaz thaz kórn scine,   \   int iz gábissa ni ríne;
    - verse[n=67]: Thaz ér iz filu gárawo   \   in sinu gádum sámano,
    - verse[n=68]: joh thiu spríu thanne   \   in fíure firbrénne."
    - verse[n=69]: Ih weiz thie boton ríetun,   \   so thaz árunti gidátun,
    - verse[n=70]: thaz sie sih irhúabin   \   inti héimortes fuarin.
  - chapter[n=28]:
    - foreign[lg=lat-Latn]: XXVIII.
    - foreign[lg=lat-Latn]: SPIRITALITER.
    - verse[n=1]: Mit állen unsen kréftin   \   bíttemes nu drúhtin,
    - verse[n=2]: er únsih uns zi léide   \   fon then gúaten ni giscéide;
    - verse[n=3]: Tház wir fon then blíden   \   mit léidu ni giscéiden,
    - verse[n=4]: wir únsih in then ríuon   \   ni múazin io biscówon;
    - verse[n=5]: Thaz sị uns thiu wíntworfa   \   in themo úrdeile hélfa,
    - verse[n=6]: iz únsih mit giwélti   \   ni firwáe unz in énti;
    - verse[n=7]: Joh in fíure after thíu   \   thar ni brínnen io so spríu,
    - verse[n=8]: wir mit ginádon sinen   \   then wéwon bimíden;
    - verse[n=9]: Thaz hírta sine uns wárten   \   inti únsih io gihálten
    - verse[n=10]: joh únsih ouh nirwánnon   \   uzar then gótes kornon;
    - verse[n=11]: Wir únsih muazin sámanon   \   zen gotes drútthéganon,
    - verse[n=12]: mit wérkon filu riche   \   zi themo hohen hímilriche,
    - verse[n=13]: In hoho gúallichi,   \   theist avur thaz hímilrichi;
    - verse[n=14]: bimíden theso grúnni   \   thuruh thio éwinigon wunni,
    - verse[n=15]: Joh múazin mit then drúton   \   thes hímilriches níoton,
    - verse[n=16]: then spíhiri iamer súazan   \   mit sálidon níazan,
    - verse[n=17]: Thaz héilega kórnhus,   \   thaz wir ni fáren furdir úz,
    - verse[n=18]: mit sínen unsih fásto   \   fréwen thero résto;
    - verse[n=19]: Joh wir thar múazin untar ín   \   blíde fora góte sin
    - verse[n=20]:
      - fon éwon unz in éwon   \   mit then héilegon sélon!
      - foreign[lg=lat-Latn]: Amen.
      - foreign[lg=lat-Latn]: Explicit liber evangeliorum primus theotisce conscriptus.
  - chapter[n=_]:
    - foreign[lg=lat-Latn]: INCIPIUNT CAPITULA LIBRI SECUNDI. DE VERBO SINE PRINCIPIO
        ET QUIBUSDAM SIGNIS ET DOCTRINA EIUS.
    - foreign[lg=lat-Latn]: Incipiunt capitula libri secundi.
    - verse[n=1]:
      - foreign[lg=lat-Latn]: I.
      - foreign[lg=lat-Latn]: In principio erat verbum.
    - verse[n=2]:
      - foreign[lg=lat-Latn]: II.
      - foreign[lg=lat-Latn]: Fuit homo missus a deo.
    - verse[n=3]:
      - foreign[lg=lat-Latn]: III.
      - foreign[lg=lat-Latn]: Recapitulatio signorum in nativitate Christi.
    - verse[n=4]:
      - foreign[lg=lat-Latn]: IV.
      - foreign[lg=lat-Latn]: Ductus est Jesus in desertum a spiritu.
    - verse[n=5]:
      - foreign[lg=lat-Latn]: V.
      - foreign[lg=lat-Latn]: Spiritaliter.
    - verse[n=6]:
      - foreign[lg=lat-Latn]: VI.
      - foreign[lg=lat-Latn]: Item de eodem.
    - verse[n=7]:
      - foreign[lg=lat-Latn]: VII.
      - foreign[lg=lat-Latn]: Stabat Johannes et ex discipulis ejus duo.
    - verse[n=8]:
      - foreign[lg=lat-Latn]: VIII.
      - foreign[lg=lat-Latn]: Nuptiae factae sunt in Cana Galilaeae.
    - verse[n=9]:
      - foreign[lg=lat-Latn]: IX.
      - foreign[lg=lat-Latn]: Spiritaliter.
    - verse[n=10]:
      - foreign[lg=lat-Latn]: X.
      - foreign[lg=lat-Latn]: Cur ex aqua et non ex nihilo vinum fecisset.
    - verse[n=11]:
      - foreign[lg=lat-Latn]: XI.
      - foreign[lg=lat-Latn]: Prope erat pascha Judaeorum.
    - verse[n=12]:
      - foreign[lg=lat-Latn]: XII.
      - foreign[lg=lat-Latn]: Erat homo ex phariseis Nichodemus nomine.
    - verse[n=13]:
      - foreign[lg=lat-Latn]: XIII.
      - foreign[lg=lat-Latn]: De questu discipulorum Johannis, cur Jesus baptizaret.
    - verse[n=14]:
      - foreign[lg=lat-Latn]: XIV.
      - foreign[lg=lat-Latn]: Jesus fatigatus ex itinere.
    - verse[n=15]:
      - foreign[lg=lat-Latn]: XV.
      - foreign[lg=lat-Latn]: Fama exiit, quod in Galileam venit.
    - verse[n=16]:
      - foreign[lg=lat-Latn]: XVI.
      - foreign[lg=lat-Latn]: De octo beatitudinibus.
    - verse[n=17]:
      - foreign[lg=lat-Latn]: XVII.
      - foreign[lg=lat-Latn]: Vos estis sal terrae et lux mundi.
    - verse[n=18]:
      - foreign[lg=lat-Latn]: XVIII.
      - foreign[lg=lat-Latn]: Nolite putare, quia veni solvere legem et rel.
    - verse[n=19]:
      - foreign[lg=lat-Latn]: XIX.
      - foreign[lg=lat-Latn]: De eo qui viderit mulierem; et non jurare; et inimicum
          diligere.
    - verse[n=20]:
      - foreign[lg=lat-Latn]: XX.
      - foreign[lg=lat-Latn]: Attendite, ne justitiam vestram faciatis coram hominibus
          et rel.
    - verse[n=21]:
      - foreign[lg=lat-Latn]: XXI.
      - foreign[lg=lat-Latn]: Quomodo sit orandum, et de oratione dominica.
    - verse[n=22]:
      - foreign[lg=lat-Latn]: XXII.
      - foreign[lg=lat-Latn]: Nemo potest duobus dominis servire et rel.
    - verse[n=23]:
      - foreign[lg=lat-Latn]: XXIII.
      - foreign[lg=lat-Latn]: Omnia quaecunque vultis, ut faciant vobis homines et
          rel.
    - verse[n=24]:
      - foreign[lg=lat-Latn]: XXIV.
      - foreign[lg=lat-Latn]: Conclusio libri secundi.
    - verse[n=25]:
      - foreign[lg=lat-Latn]: Expliciunt capitula libri
      - foreign[lg=lat-Latn]: .II.
      - foreign[lg=lat-Latn]: Incipit liber secundus.
  - chapter[n=1]:
    - foreign[lg=lat-Latn]: I.
    - foreign[lg=lat-Latn]: IN PRINCIPIO ERAT VERBUM.
    - verse[n=1]: Er allen wóroltkreftin   \   joh éngilo giscéftin,
    - verse[n=2]: so rúmo ouh so in áhton   \   mán ni mag gidráhton;
    - verse[n=3]: Er sé joh hímil wurti   \   joh érda ouh so hérti,
    - verse[n=4]: 'ouh wíht in thiu gifúarit,   \   thaz sịụ éllu thriu rúarit:'
    - verse[n=5]: So was io wórt wonanti   \   er állen zitin wórolti;
    - verse[n=6]: thaz wír nu sehen óffan,   \   thaz was thanne úngiscafan.
    - verse[n=7]: Er alleru ánagifti   \   theru drúhtines giscéfti,
    - verse[n=8]: so wés iz mit gilústi   \   in theru drúhtines brústi.
    - verse[n=9]: Iz was mit drúhtine sar   \   (ni brást imos ío thar),
    - verse[n=10]: joh ist ouh drúhtin ubar ál,   \   wanta ér iz fon hérzen gibar.
    - verse[n=11]: Then ánagin ni fúarit,   \   ouh énti ni birúarit,
    - verse[n=12]: joh quam fon hímile óbana   \   (waz mág ih sagen thánana?).
    - verse[n=13]: Er máno ríhti thia náht,   \   joh wurti ouh súnna so glát,
    - verse[n=14]: 'ódo ouh hímil, so er gibót,   \   mit stérron gimálot:'
    - verse[n=15]: So was er io mit ímo sar,   \   mit imo wóraht er iz thar;
    - verse[n=16]: so wás ses io gidátun,   \   sie iz allaz sáman rietun.
    - verse[n=17]: Er ther hímil umbi   \   sus émmizigen wúrbi,
    - verse[n=18]: 'odo wólkan ouh in nóti   \   then liutin régonoti:'
    - verse[n=19]: So was er io mit ímo sar,   \   mit imo wóraht er iz thar;
    - verse[n=20]: so wás ses io gidátun,   \   sie iz allaz sáman rietun.
    - verse[n=21]: Tho er déta thaz sih zárpta   \   ther hímil sus io wárpta,
    - verse[n=22]: 'thaz fúndament zi hóufe,   \   thar thiu érda ligit úfe:'
    - verse[n=23]: So wás er io mit ímo sar,   \   mit imo wóraht er iz thar;
    - verse[n=24]: so wás ses io gidátun,   \   sie iz allaz sáman rietun;
    - verse[n=25]: Ouh hímilrichi hóhaz   \   joh páradys so scónaz,
    - verse[n=26]: 'éngilon joh mánne   \   thiu zuei zi búenne:'
    - verse[n=27]: So was er io mit ímo sar,   \   mit imo wóraht er iz thar;
    - verse[n=28]: so wás ses io gidátun,   \   sie iz allaz sáman rietun.
    - verse[n=29]: So er thára iz tho gifíarta,   \   er thesa wórolt ziarta,
    - verse[n=30]: 'thar ménnisgon gistátti,   \   er thíonost sínaz dáti:'
    - verse[n=31]: So was er io mit ímo sar,   \   mit imo wóraht er iz thar;
    - verse[n=32]: so wás ses io gidátun,   \   sie iz allaz sáman rietun.
    - verse[n=33]: Sin wórt iz al giméinta,   \   sus mánagfalto déilta
    - verse[n=34]: al io in thésa wisun   \   thuruh sinan éinegan sun.
    - verse[n=35]: So waz so hímil fuarit,   \   joh érdun ouh birúarit,
    - verse[n=36]: joh in séwe ubar ál:   \   got détaz thuruh ínan al;
    - verse[n=37]: Thés nist wiht in wórolti,   \   thaz got ana ínan worahti,
    - verse[n=38]: thaz drúhtin io gidáti   \   ána sin giráti.
    - verse[n=39]: Iz ward állaz io sár,   \   sosọ er iz gibót thar,
    - verse[n=40]: joh man iz állaz sar gisáh,   \   sos er iz érist gisprah.
    - verse[n=41]: Tház thar nu gidán ist,   \   thaz was io in góte sos iz ist,
    - verse[n=42]: was gịáhtot io zi gúate   \   in themo éwinigen múate;
    - verse[n=43]: Iz was in imo io quégkaz   \   joh filu líbhaftaz,
    - verse[n=44]: wíalih ouh joh wánne   \   er iz wolti iróugen manne.
    - verse[n=45]: Thaz lib was líoht gerno   \   súntigero mánno,
    - verse[n=46]: zi thíu thaz sie iz intfíangin   \   int írri ni gíangin.
    - verse[n=47]: In fínsteremo iz scínit,   \   thie súntigon rínit;
    - verse[n=48]: sint thie mán al firdán,   \   ni múgun iz bifáhan.
    - verse[n=49]: Sie bifíang iz alla fárt,   \   thoh síes ni wurtun ánawart,
    - verse[n=50]: so iz blíntan man birínit,   \   then súnna biscínit.
  - chapter[n=2]:
    - foreign[lg=lat-Latn]: II.
    - foreign[lg=lat-Latn]: FUIT HOMO MISSUS A DEO.
    - verse[n=1]: Tho sánta got giwáran   \   gómon filu máran,
    - verse[n=2]: mán mit uns giméinan,   \   sinan drút einan.
    - verse[n=3]: Iz was ther hiar fórna   \   thie líuti brédigota
    - verse[n=4]: joh sinero wórto   \   sie ráfsta thar so hárto;
    - verse[n=5]: 'Zi thémo ouh thịẹ éwarton   \   thie iro bóton santun:'
    - verse[n=6]: iz ungidán ni bileip,   \   sosọ ih hiar fórna giscreip.
    - verse[n=7]: Ér quam untar wóroltthiot,   \   thaz er in kúndti thaz líoht,
    - verse[n=8]: joh gizálta in sar tház,   \   thiu sálida untar ín was.
    - verse[n=9]: Er lérta thie líuti,   \   thaz mánnilih gilóubti,
    - verse[n=10]: thaz íagilih instúanti   \   thes sélben liohtes gúati.
    - verse[n=11]: Ni was ér thaz líoht, ih sagen thir éin,   \   thaz thar then líutin
        irskéin,
    - verse[n=12]: suntar quam, sie mánoti   \   joh thánana in giságeti.
    - verse[n=13]: Thaz líoht ist filu wár thing,   \   inlíuhtit thesan wóroltring
    - verse[n=14]: joh ménnisgon ouh álle,   \   ther hera in wórolt sinne.
    - verse[n=15]: Ih ságen thir wer thaz líoht ist,   \   thaz thu ịz báz wízist,
    - verse[n=16]: joh zéllu iz hiar gimúato:   \   ist drúhtin Krist ther gúato.
    - verse[n=17]: Ér quam in giríhti   \   in thesa wóroltslihti,
    - verse[n=18]: in thiz lánt breita,   \   ál sosọ er giméinta.
    - verse[n=19]: Theist algiwís, nalas wán,   \   theiz thuruh ínan ist gidán;
    - verse[n=20]: thaz was nu wóroltscanta,   \   tház sinan nirkánta.
    - verse[n=21]: Er quám sos er skólta,   \   joh wísota tho ẹr wólta,
    - verse[n=22]: in éigan joh in érbi,   \   thaz lag al úmbitherbi.
    - verse[n=23]: 'Thie sine lántsidilon,   \   sie dátun, so ih thir rédinon:'
    - verse[n=24]: ni wás ther nan intfíangi,   \   in gilóuba gigiangi;
    - verse[n=25]: Zi gilóubu sih giwánti,   \   thaz ínan ouh irkánti,
    - verse[n=26]: odo inan éreti ubar ál,   \   so man gotes sún skal.
    - verse[n=27]: Thie ínan thoh irkántun   \   joh múates sih biwántun --
    - verse[n=28]: giéretạ er se in thén sind,   \   tház sie warin gótes kind.
    - verse[n=29]: Ni quámun sie fon blúate   \   noh fon fléislichemo múate;
    - verse[n=30]: sie wárun er firlórane,   \   nu sint fon góte erbórane.
    - verse[n=31]: In búachon ist nu fúntan:   \   thaz wort theist mán wortan,
    - verse[n=32]: iz ward héra in worolt fúns   \   joh nu búit in úns;
    - verse[n=33]: Wir sáhun sinaz ríchi   \   joh sina gúallichi,
    - verse[n=34]: thaz was scóni al so frám,   \   so sélben gotes súne zam.
    - verse[n=35]: Ist sin gúati ubar ál,   \   so in kinde zéizemo scál,
    - verse[n=36]: then fater éinigan in nót   \   drútlicho mínnot;
    - verse[n=37]: Follan gótes ensti   \   (sélb sọ iz man giwúnsgti!),
    - verse[n=38]: wáres inti gúates *   \   joh drúhtines gimúates.
  - chapter[n=3]:
    - foreign[lg=lat-Latn]: III.
    - foreign[lg=lat-Latn]: RECAPITULATIO SIGNORUM IN NATIVITATE CHRISTI.
    - verse[n=1]: Er quam uns súlih hera héim,   \   thes nist lóugna nihéin,
    - verse[n=2]: thaz duent búah festi;   \   nu níazet mit gilústi.
    - verse[n=3]: Tharána sint giscríbene   \   úrkundon mánage,
    - verse[n=4]: drúta síne in alawár,   \   sélbo maht thu iz lésan thar;
    - verse[n=5]: Wúntar filu mánagaz,   \   thaz wir iz bithénken thes thiu báz,
    - verse[n=6]: thaz ward állaz mari,   \   theiz únfarholan wari.
    - verse[n=7]: Wio mag sin méra wuntar,   \   thanne in théru ist thiu nan bár,
    - verse[n=8]: thaz sí ist ekord éina   \   múater inti thíarna?
    - verse[n=9]: Ni wárd sị io in gibúrti,   \   thiu io súlih wurti,
    - verse[n=10]: in érdu noh in hímile,   \   thiu íamer sia irbílide.
    - verse[n=11]: Maht lésan wio iz wúrti   \   zi theru drúhtines gibúrti,
    - verse[n=12]: thaz éngil mit giwúrtin   \   iz kundta sar then hírtin;
    - verse[n=13]: Joh theiz ni wás ouh bóralang   \   thaz hériskaf mit ímo sang;
    - verse[n=14]: wio éngilo ménigi   \   fúar thar al ingégini.
    - verse[n=15]: Thie hírta irhúabun sih sár,   \   joh fúntun sie thaz kínd thar;
    - verse[n=16]: gisíuni iz ni duálta,   \   so ther éngil in gizálta.
    - verse[n=17]: Thie mági quamun gáhun,   \   thaz kíndilin sie sáhun,
    - verse[n=18]: sie bráhtun imo in hánton   \   drésọ ir iro lánton.
    - verse[n=19]: Sie quamun fílu ferro,   \   iz zéigota in ther stérro;
    - verse[n=20]: wio mág thaz sin firlóugnit,   \   thaz hímil theru wóroltị ougit?
    - verse[n=21]: Er kúndtạ uns thaz in alanót,   \   thaz ánderẹ uns ni zéinont,
    - verse[n=22]: thaz góuma mann es námi;   \   bi thiu was er séltsani.
    - verse[n=23]: Symeón ther gúato   \   joh Ánna quam gimúato,
    - verse[n=24]: sie giangun kúsgo ingegin úz   \   thár zi themo gótes hus;
    - verse[n=25]: Sie kúndtun thar then líutin,   \   thóh si es tho ni rúahtin,
    - verse[n=26]: thaz ín was queman hérasun   \   ther gotes éinigo sun.
    - verse[n=27]: Ther evangélio ouh giwúag,   \   wio man thiu kíndilin irsluag,
    - verse[n=28]: wio kúrt in was thes líbes fríst,   \   tho siu irstúrbun thuruh
        Kríst.
    - verse[n=29]: Maht lésan ouh hiar fórna,   \   wio er kóson bigonda
    - verse[n=30]: wíslichen wórton   \   mit then éwarton.
    - verse[n=31]: Thiu wórt thiu wurtun mári,   \   thoh er tho kínd wari;
    - verse[n=32]: theru múater ságeta er ouh tho tház,   \   theiz állaz sines fáter
        was.
    - verse[n=33]: Thie líuti irquamun hárto   \   Johánnis selbes wórto;
    - verse[n=34]: ther lántliut al githágeta   \   thar er fon ímo sageta.
    - verse[n=35]: Sie wúrtun ál giruarit,   \   in múate gidrúabit,
    - verse[n=36]: wánt er deta mári,   \   thaz druhtin quéman wari.
    - verse[n=37]: Thaz sie zi ímo ouh gíangin,   \   sín ni missifíangin,
    - verse[n=38]: 'then fíngar thénita er ouh sár,   \   quad: "thérer ist iz, thaz
        ist wár;'
    - verse[n=39]: Thérer ist iuer héili   \   joh sálida giméini;
    - verse[n=40]: sit io wákar filu frúa,   \   joh thara gihábet iuih zua!"
    - verse[n=41]: Ni wárd io ubar wóroltring   \   uns giwíssara thing,
    - verse[n=42]: thaz iz ío sus wari   \   in érdu so mári.
    - verse[n=43]: Thoh thisu wúntar ellu   \   wárin filu stíllu,
    - verse[n=44]: 'ther búachari iz firlíazi   \   inti scríban ni híazi:'
    - verse[n=45]: Thaz ther fáter ougta,   \   thar man then sún doufta,
    - verse[n=46]: thaz éina wari uns núzzi,   \   hábetin wir thie wízzi.
    - verse[n=47]: In thiu wari uns ál ginuagi,   \   iz drági uns ni bilúagi,
    - verse[n=48]: fon hérzen iz ni intfúarti   \   thiu unser úbarmuati.
    - verse[n=49]: Sin selbes stímma sprah uns tház,   \   theiz sun sin éinogo was;
    - verse[n=50]: wir eigun síne lera,   \   waz éiskon wir es méra?
    - verse[n=51]: Ther selbo héilogo geist,   \   er óugta iz aftar ímo meist;
    - verse[n=52]: er quam in ínan thaz man sáh,   \   tho ther fáter zi imo sprah.
    - verse[n=53]: Nu ist drúhtin Krist gidóufit,   \   thiu súnta in uns bisóufit;
    - verse[n=54]: thaz unsih ío sangta,   \   er ál iz thar irdrángta;
    - verse[n=55]: Nu gárawemes unsih álle   \   zi themo féhtanne,
    - verse[n=56]: ingegin widarwínnon   \   so skúlun wir unsih wárnon.
    - verse[n=57]: 'Thaz íst uns hiar gibílidot,   \   in Kríste girédinot:'
    - verse[n=58]: gibádost thu tharínne,   \   er widar thír io winne.
    - verse[n=59]: Er fuar in éinoti,   \   ni déta er iz bi nóti;
    - verse[n=60]: thar kórata sin sar hárto   \   ther selbo wídarwerto.
    - verse[n=61]: Thaz dét er, thaz thu iz wéssis,   \   thih thára ingegin rústis,
    - verse[n=62]: want er híar in libe   \   thin áhtit io zi nide.
    - verse[n=63]: Bi thiu ílemes io gigáhon   \   zi then drúhtines ginádon,
    - verse[n=64]: er unse wéga irwente   \   fon themo fíante;
    - verse[n=65]: Er únsih ni bisoufe   \   áfter themo dóufe,
    - verse[n=66]: joh íagilih biwénke,   \   thaz ér nan ni firsénke;
    - verse[n=67]: Thes gináda uns scírmen,   \   joh wir nan ouh irbarmen,
    - verse[n=68]: ther nan sélbo ubarwánt,   \   so thu thir hiar nu lesan scalt.
  - chapter[n=4]:
    - foreign[lg=lat-Latn]: IV.
    - foreign[lg=lat-Latn]: DUCTUS EST JESUS IN DESERTUM.
    - verse[n=1]: Giléitit ward tho druhtin Kríst   \   thar ein éinoti ist,
    - verse[n=2]: in stéti filu wúaste   \   fon themo gótes geiste.
    - verse[n=3]: Er fasteta únnoto   \   thar níun húnt zíto,
    - verse[n=4]: séhszug ouh tharmíti in wár;   \   so rúarta nan tho húngar
    - verse[n=5]: Tho sleih ther fárari   \   irfíndan wer er wári,
    - verse[n=6]: thaz zi irsúachenne ubar ál,   \   sélber ther díufal.
    - verse[n=7]: Er tháhta odowila tház,   \   thaz er ther dúriwart wás,
    - verse[n=8]: er íngang therera wórolti   \   bisperrit sélbo habeti;
    - verse[n=9]: Er thar niheina stígilla   \   ni firliaz ouh únfirslagana;
    - verse[n=10]: then íngang ouh ni ríne,   \   ni si ékordi thie síne,
    - verse[n=11]: Thier in themo éristen man   \   mit sinen lúginon giwan,
    - verse[n=12]: mit spénstin sies gibéitta,   \   joh zi áltere firléitta.
    - verse[n=13]: War imo súlih man thihéin   \   so quami wísheiti héim,
    - verse[n=14]: thia lúchun wolt er fíndan   \   joh gérno nan giwínnan!
    - verse[n=15]: Er wolta in álawari,   \   thaz ér ouh sín wari;
    - verse[n=16]: tho ni wárd imo ther sánd,   \   ouh wiht thar sínes ni fand.
    - verse[n=17]: Wíoz io mohti wérdan,   \   thaz wólt er gerno irfíndan,
    - verse[n=18]: thaz mán io so gizámi   \   in thesa wórolt quami;
    - verse[n=19]: Wio ér thar untar sínen   \   móhti thaz irlíden,
    - verse[n=20]: thaz ér ekordi éino   \   lebeti so réino,
    - verse[n=21]: Odo ouh únhono   \   sih drágeti so scóno
    - verse[n=22]: (sprách er odo déta waz,   \   tház was al githíganaz);
    - verse[n=23]: Fon wélicheru gibúrti   \   er io súlih wurti,
    - verse[n=24]: war wórolt io giwúnni   \   sulih ádalkunni.
    - verse[n=25]: Thoh ér ni wari gúater,   \   thoh giéiscotạ er thia múater;
    - verse[n=26]: ni hórt er wergin mári,   \   wer ther fáter wari.
    - verse[n=27]: Wanta ér nan harto fórahta,   \   in álla wisun kórota,
    - verse[n=28]: 'bi thiu móht er odo dráhton,   \   in thésa wisun áhton:'
    - verse[n=29]: '"Oba thíz ist thés sun   \   ther líuti fuarta hérasun'
    - verse[n=30]: thuruh thaz éinoti   \   in mánageru nóti,
    - verse[n=31]: Mit wáti si thar wérita,   \   fon hímile sie ouh nérita,
    - verse[n=32]: 'bi mánagemo járe   \   sie prúantota tháre:'
    - verse[n=33]: Nu scephe er ímo hiar brót,   \   ther hungar dúit imo es nót,
    - verse[n=34]: bílido nu in nóti   \   thes sines fáter guati!"
    - verse[n=35]: Untar thésen ahton   \   joh mánagen gidráhton
    - verse[n=36]: ni wán ih, imo brústi   \   grozara ángusti.
    - verse[n=37]: Thoh er si úbiles so báld   \   (tház imo io zi scáden ward),
    - verse[n=38]: thoh wán ih, blúgo er rúarti   \   thia míhilun gúati.
    - verse[n=39]: Tho sprah er zị ímo in thésa wis:   \   "óba thu gotes sún sis,
    - verse[n=40]: quid, these stéina thanne   \   zi bróte werden álle!"
    - verse[n=41]: Nim góuma waz er wólti,   \   waz sulih béta skolti,
    - verse[n=42]: waz Kriste scólti thaz brot;   \   ni wás imo es nihein nót!
    - verse[n=43]: Uns érrent sine plúagi   \   bi járon io ginúagi;
    - verse[n=44]: thoh bát er nan zi nóte   \   thia stéina duan zi bróte.
    - verse[n=45]: Iz déta imo thiu fásta,   \   thaz ínan es gilústa,
    - verse[n=46]: thoh wólt er in ther fári   \   irfíndan wer er wári.
    - verse[n=47]: 'Thó quad Krist: "giscríban ist,   \   in bróte ginúag nist,'
    - verse[n=48]: noh in thíu ginuhti   \   zi thes ménnisgen zúhti;
    - verse[n=49]: Thiu prúanta simo méra   \   theru drúhtines léra,
    - verse[n=50]: thiu wórt thiu er irfínde   \   fon themo gótes munde."
    - verse[n=51]: Thánana er nan fúarta   \   in eina búrg gúata,
    - verse[n=52]: fon then stétin thanana úz   \   zi themo drúhtines hús.
    - verse[n=53]: Er ínan in thie wénti   \   sazta in óbanenti,
    - verse[n=54]: 'thar ríaf er ímo filu frúa   \   thrato rúmana zúa:'
    - verse[n=55]: '"Oba thu sís", quad, "gótes sun,   \   laz thih nídar hérasun'
    - verse[n=56]: in lúfte filu scóno,   \   so scal sún frono.
    - verse[n=57]: Iz ist giscríban fona thír,   \   thaz faren éngila mit thír,
    - verse[n=58]: sie thih biscírmen állan   \   joh thíh ni lazen fállan;
    - verse[n=59]: Sie thín giwaro wárten   \   jóh thih harto hálten,
    - verse[n=60]: thaz thin fúaz iowánne   \   in stéine ni firspúrne."
    - verse[n=61]: Er spúnota, sosọ er wás,   \   thaz giscríb thaz er lás,
    - verse[n=62]: er kérta iz iogilícho   \   zi Kriste lúgilicho.
    - verse[n=63]: Iz méinit hiar then gotes drút   \   (in themo férsẹ ist iz lút),
    - verse[n=64]: then éngila iogilícho   \   haltent blídlicho;
    - verse[n=65]: Thaz imo wíht ni dérre,   \   thes wéges ouh ni mérre,
    - verse[n=66]: odo ouh wíht ni duélle   \   then weg ther fáran wólle.
    - verse[n=67]: Krist, ther drúhtin unser íst,   \   er ríhtit thaz in wórolt ist;
    - verse[n=68]: ni bitharf thiu sín fuara   \   thero éngilo stiura.
    - verse[n=69]: Ním nu gouma hárto   \   thes sátanases wórto,
    - verse[n=70]: wialicha únredina   \   er zi ímo sprah hiar óbana.
    - verse[n=71]: Ob er spráchi ubar ál,   \   so man zi gótes sune skál,
    - verse[n=72]: 'spráchi thanne in thésa wis,   \   thaz wári so gizámlih:'
    - verse[n=73]: '"Oba thu sis gótes sun,   \   far thanne héimortsun'
    - verse[n=74]: hina ubar hímilạ alle;   \   so irkénnit man thih thánne."
    - verse[n=75]: Thó sprah Kríst zi imo sár:   \   "giscríban ist in álawar,
    - verse[n=76]: thaz mánnilih giwéreti,   \   selb drúhtines ni kóroti.
    - verse[n=77]: Ih mag iz wóla midan,   \   mag hiar nídarstigan;
    - verse[n=78]: ziu scal ih íowanne   \   gótes koron thánne,
    - verse[n=79]: Thaz ih mih híar irréke   \   inti hina nídarscrikke,
    - verse[n=80]: joh fare in lúfte thara zi thír?   \   sulih únthurft ist es mír!"
    - verse[n=81]: Tho fúar er thuruh suórga   \   mit ímo hohe bérga,
    - verse[n=82]: thar óugta in ánalihi   \   imo ellu wóroltrichi,
    - verse[n=83]: Éra joh thiu ríchi   \   inti manag gúallichi,
    - verse[n=84]: theiz wári mo gizámi   \   int imo in múat quámi.
    - verse[n=85]: '"Thiz lázu ih", quad, "zi hénti,   \   zi thíneru giwélti,'
    - verse[n=86]: in thiu thu nítharfalles   \   joh mih béton wolles."
    - verse[n=87]: Er spénit unsih álle   \   zi míhilemo fálle
    - verse[n=88]: in wórton joh in wérkon;   \   thaz múazin wir biwánkon.
    - verse[n=89]: Then sálidon sie intfállent,   \   thie inan béton wóllent,
    - verse[n=90]: joh thúltent siẹ in éwon   \   then mánagfaltan wéwon.
    - verse[n=91]: Tho gab er imo ántwurti,   \   thoh wírdig er es ni wúrti,
    - verse[n=92]: 'joh dét er thaz hiar ófto   \   filu mézhafto:'
    - verse[n=93]: '"Far hína, wídarwerto,   \   ni rúah ih thero wórto;'
    - verse[n=94]: in búachon ist irdéilit   \   joh álleswio giméinit.
    - verse[n=95]: Thar íst gibotan hárto   \   sélben gotes wórto,
    - verse[n=96]: thaz mán imo iogilícho   \   thiono fórahtlicho;
    - verse[n=97]: Man óuh bidráhtoti,   \   er ánderan ni bétoti,
    - verse[n=98]: in wórolti nihéinan,   \   ni si selbon drúhtin einan."
    - verse[n=99]: 'Fuar ther díufal thana sár;   \   tho warun éngila thár:'
    - verse[n=100]: ni brást iro iowánne   \   imo zi thíononne.
    - verse[n=101]: Ther díufal sin ni kórati,   \   furi mán er nan ni hábeti;
    - verse[n=102]: thie engila quámun thuruh tház,   \   want er drúhtin iro was.
    - verse[n=103]: Éllu thisu rédina,   \   wir híar nu scribun óbana,
    - verse[n=104]: thaz ínan ther wídarwerto   \   grúazta thero worto --
    - verse[n=105]: Ni quám iz in sin múat in war   \   (thaz ni mohta wésan sar),
    - verse[n=106]: odo óuh thes hérzen guati   \   wiht ínnana birúarti.
    - verse[n=107]: Ni móht er nan birúaren   \   noh wérgin ouh gifúaren;
    - verse[n=108]: ouh sélbun theso férti   \   ni wúrtin, er ni wólti.
  - chapter[n=5]:
    - foreign[lg=lat-Latn]: V.
    - foreign[lg=lat-Latn]: SPIRITALITER.
    - verse[n=1]: Wir scúlun uns zi gúate   \   nu kéren thaz zi múate,
    - verse[n=2]: mit wiu ther díufal so frám   \   bisueih then ériston man;
    - verse[n=3]: Wir sculun dráhton bi tház,   \   thaz wir giwárten uns thiu báz,
    - verse[n=4]: joh wir iz giwárilicho   \   bimíden iogilícho.
    - verse[n=5]: Ádaman then álton   \   bisuéih er mit then wórton,
    - verse[n=6]: ther júngo joh ther gúato   \   giréh inan gimúato.
    - verse[n=7]: Spúan er io zi nóti   \   jénan zi úbarmuati,
    - verse[n=8]: zi gíri ioh zi rúame,   \   zi suaremo ríchiduame.
    - verse[n=9]: Níazan sah er inan tház,   \   thaz ímo ju gisuás was;
    - verse[n=10]: tho irbónth er imo io thés sindes   \   thes skonen héiminges.
    - verse[n=11]: Fiang er thó, so er then giwán,   \   mit thíu zi themo ándremo
        man;
    - verse[n=12]: er bifánd, theiz was niwíht,   \   ni záweta imo es níawiht.
    - verse[n=13]: Er wolta in thémo ana wánk   \   duan so sámalichan skránk;
    - verse[n=14]: génan so bifált er,   \   hiar wárd er filu scánter.
    - verse[n=15]: Themo álten det er súazi,   \   thaz er thaz óbaz azi,
    - verse[n=16]: gispuan thaz ér ouh thaz firlíaz,   \   thaz drúhtin inan dúan
        hiaz;
    - verse[n=17]: Gilih quad góton warin,   \   in thíu sie iz ni firbárin;
    - verse[n=18]: quad gúat joh úbil wessin,   \   thes gúates thoh ni míssin.
    - verse[n=19]: Bat thésan ouh zi nóti,   \   thóh er mes ni hórti,
    - verse[n=20]: (ni dét er iz bi gúate!)   \   thia stéina duan zi bróte;
    - verse[n=21]: Er síh ouh fon ther hóhi   \   thes huses nídarliazi;
    - verse[n=22]: quad, hérduames irfúlti,   \   in thiu er nan béton wolti.
    - verse[n=23]: In selben wórton er then mán   \   tho then ériston giwán,
    - verse[n=24]: so ward er híar (thes was nót!)   \   fon thésemo firdámnot;
    - verse[n=25]: Thaz ér theru sélbun ferti   \   fon uns firdríban wurti,
    - verse[n=26]: ther unsih érist bisuéih   \   joh zi hérzen gisléih;
    - verse[n=27]: In thémo pade ouh fíali   \   joh sálidon ingíangi,
    - verse[n=28]: ther únsih ju biskránkta,   \   fon hímilriche irwánta.
  - chapter[n=6]:
    - foreign[lg=lat-Latn]: VI.
    - foreign[lg=lat-Latn]: ITEM DE EODEM.
    - verse[n=1]: Ih állaz, soso ih wólta,   \   tharfórna ni gizálta
    - verse[n=2]: thaz unser mánagfalta sér;   \   bi thiu zéllu ih iu nu ịz híar
        mer.
    - verse[n=3]: Tho drúhtin themo mán luag,   \   thes ih hiar óbana giwúag,
    - verse[n=4]: 'óbaz theih hiar fóra quad,   \   thaz er mo hárto firspráh:'
    - verse[n=5]: Hárto sageta er imo tház,   \   thaz er mo bórgeti thiu baz;
    - verse[n=6]: joh mit thráwon thuruh nót   \   iz filu wásso firbot.
    - verse[n=7]: Quád, ob er iz ázi,   \   imo úbilo iz gisázi,
    - verse[n=8]: joh ób er iz firslúnti,   \   fon dóthe ni irwúnti.
    - verse[n=9]: Tház imo ouh ni wári   \   thaz gibót zi filu suári,
    - verse[n=10]: 'jóh iz mohti írfúllen   \   mit gilústlichemo wíllen:'
    - verse[n=11]: Liaz ínan waltan álles   \   thes wúnnisamen féldes;
    - verse[n=12]: núzzi thera gúati,   \   zi thiu er thíz gihialti.
    - verse[n=13]: Thiu nátara iogilícho   \   spuan siu drúgilicho,
    - verse[n=14]: tház sies wíht nintsázin   \   joh thaz óbaz azin.
    - verse[n=15]: In tód, quad, ni gigíangin,   \   thoh siu tharazúa fiangin,
    - verse[n=16]: noh bi thía meina   \   in fréisa niheina.
    - verse[n=17]: Thaz ér iz ouh ni intríati,   \   zalta imo thia gúati,
    - verse[n=18]: quad, thánana in quami wízzi   \   joh mánagfalto núzzi.
    - verse[n=19]: Quad, wúrtin thanne indániu   \   thiu óugun iro scóniu,
    - verse[n=20]: joh gisáhin thanne tház,   \   thaz nóh tho siu firhólan was.
    - verse[n=21]: Gilíh, quad, wurtin thánne   \   góton, nales mánne,
    - verse[n=22]: joh thánne in iro brústin   \   gúat ioh ubil wéstin.
    - verse[n=23]: Er was thes áphules fróu   \   joh uns zi léide er nan kóu,
    - verse[n=24]: joh uns zi sére er nan nám;   \   waz wán ther wénego man?
    - verse[n=25]: Zi wéwen wárd uns iz kund,   \   thaz er nan scóub in sinan múnd;
    - verse[n=26]: want er nan kóu joh firslánt,   \   nu buen ánderaz lánt.
    - verse[n=27]: Ward tho ménnisgen wé,   \   thaz er nan úz thoh ni spe,
    - verse[n=28]: iz wídorort nirwánta   \   inti únsih so firsáncta.
    - verse[n=29]: Inti ér er iz firslúnti,   \   theiz wídorort irwúnti,
    - verse[n=30]: joh tház er es firléipti,   \   iz avur thára kleipti
    - verse[n=31]: In then bóum thar si iz nám:   \   ni missigíangin wir so frám.
    - verse[n=32]: harto wégen wir es scín,   \   thaz ér iz ni liaz in zít sin.
    - verse[n=33]: Óba er iz firlíazi   \   ódo iz got bilíazi,
    - verse[n=34]: ouh wórolt ni gigíangi   \   in thesa góringi.
    - verse[n=35]: Ér gistuant uns méron   \   then mánagfaltan wéwon,
    - verse[n=36]: bálo ther uns klíbit,   \   joh léidor nu ni líbit.
    - verse[n=37]: Thia frúma er uns intfúarta,   \   wánt er nan birúarta;
    - verse[n=38]: deta unsih úrwise   \   fon themo páradyse,
    - verse[n=39]: Fon scínenderu wúnni;   \   wáz er lewes wúnni!
    - verse[n=40]: tho irfirta uns mér ouh thaz gúat,   \   thaz er lóugnen gistúat
    - verse[n=41]: Thaz ér gigiang in bága   \   thera gótes fraga
    - verse[n=42]: joh fon ímo iz wanta,   \   thaz wíb iz anazálta.
    - verse[n=43]: Ob ér sih thoh biknáti,   \   jáhi sos er dáti,
    - verse[n=44]: zaltiz állaz ufan síh:   \   ni wúrtiz alles so égislih;
    - verse[n=45]: Íz irgiangi thánne   \   zi béziremo thínge,
    - verse[n=46]: got ginádoti sin;   \   léidor, thaz ni scólta sin.
    - verse[n=47]: 'Want er es thó ni ward biknát,   \   nu ist es béziro rat:'
    - verse[n=48]: tho santa drúhtin sinan sún   \   fon hímilriche hérasun.
    - verse[n=49]: Ér io mán ni gisáh   \   thera mínna gimáh,
    - verse[n=50]: thero wérko er uns irbót,   \   tho uns was hárto so not.
    - verse[n=51]: Then gáb er ana wanka   \   bi únsih muadun scálka,
    - verse[n=52]: thaz sin líaba houbit   \   bi unsih mánohoubit;
    - verse[n=53]: Thoh Ádam ouh bi nóti   \   zi thiu éinen missidáti,
    - verse[n=54]: thaz sulih úrlosi   \   fora gótẹ unsih firwási.
    - verse[n=55]: Nu birun wir gihúrsgte   \   zi gotes thíonoste,
    - verse[n=56]: wir wízun waz ther scádo was,   \   thaz wír got mínnon thes thiu
        báz;
    - verse[n=57]: 'Joh bírumes mit rédinu   \   in zuívalteru fréwidu:'
    - verse[n=58]: nu wir thaz wízi miden   \   joh hímilriches bliden.
  - chapter[n=7]:
    - foreign[lg=lat-Latn]: VII.
    - foreign[lg=lat-Latn]: STABAT JOHANNES ET EX DISCIPULIS EIUS DUO.
    - verse[n=1]: Bigínnu ih hiar nu rédinon,   \   wio ér bigonda brédigon
    - verse[n=2]: joh méistera ther uns ónda,   \   sámanon bigónda;
    - verse[n=3]: Mit zúhtin sier mo húldta   \   joh wísduames irfúlta,
    - verse[n=4]: sant er thíe tho in allahánt,   \   so himil thékit thaz lant.
    - verse[n=5]: Stuant Johánnes gomono éin   \   mit sinen júngoron zuein,
    - verse[n=6]: gisáh er gangan thárasun   \   then selben drúhtines sun;
    - verse[n=7]: Wás iz ouh giwáro   \   gótes drut ther máro,
    - verse[n=8]: ther gote ríhta filu frám   \   sine wéga sos iz zám.
    - verse[n=9]: Er fíngar sinan thénita,   \   then júngoron sar tho zélita,
    - verse[n=10]: joh sár in tho giságeta   \   thia sálida in thar gáganta.
    - verse[n=11]: '"Séhet", quad er, "hérasun,   \   war geit ther drúhtines sun;'
    - verse[n=12]: sin lámp thaz er io méinta,   \   ther wízzod ouh bizéinta.
    - verse[n=13]: Oba tház thie liuti nérita   \   joh húngeres biwérita,
    - verse[n=14]: irrétit thiz mit wórton   \   thia wórolt fon then súnton."
    - verse[n=15]: Thiu wórt sie sar intfíangun   \   joh after ímo giangun;
    - verse[n=16]: 'er kérta sih sar widar zín,   \   quad: "gúate man, waz skel iz
        sín?"'
    - verse[n=17]: Spráchun sie tho zị imo sár:   \   "meistar, zéllen wir thir wár,
    - verse[n=18]: wir woltun wízan in giwís,   \   war thu émmizigen bíruwis."
    - verse[n=19]: '"Ih dúan es", quad er, "rédina,   \   inti óug iu mino sélida'
    - verse[n=20]: joh iuih únfarholan dúan   \   állan minan suásduam."
    - verse[n=21]: So sie tho thára quamun,   \   thaz héimingi gisáhun,
    - verse[n=22]: sie núzzun thera héimwisti   \   then dág tho mit gilústi.
    - verse[n=23]: Théro zueio ánder   \   was Pétruse gilánger,
    - verse[n=24]: brúader sin gimúater;   \   nu ist gótes thegan gúater.
    - verse[n=25]: Imo ílt er sar giságen thaz,   \   want er mo líobosto was;
    - verse[n=26]: thaz ér ni wurti héilo   \   (thero frumono) ádeilo.
    - verse[n=27]: '"Éigun", quad er, "líobo man,   \   thia fruma uns fúntan filu
        fram'
    - verse[n=28]: (wízun ouh theiz wár ist),   \   selbon drúhtinan Krist!
    - verse[n=29]: Bruader, zéllu ih thir wár,   \   ni móht ih mih intháben sar,
    - verse[n=30]: nih hera giílti zi thír,   \   thaz thú tharạ gíangis mit mír;
    - verse[n=31]: Thaz íh thih thes gibéitti,   \   thara zi ímo leitti,
    - verse[n=32]: thaz thu gisáhis then man;   \   er scal thir líchen filu fram."
    - verse[n=33]: Ér imo ịz gizéinta   \   joh sár zi ímo léitta
    - verse[n=34]: bruader sín, so ih zálta;   \   dróf her es ni duálta.
    - verse[n=35]: 'Druhtin Kríst sar zi imo sprah,   \   so er nan érist gisah:'
    - verse[n=36]: '"Sýmon bistu, muates línd,   \   joh bistu ouh dúbun kind;'
    - verse[n=37]: Pétrus scalt thu héizen,   \   mit gilóubu iz ouh giwéizen,
    - verse[n=38]: in thiu sis stárk io so stéin,   \   thaz thú sis miner drút ein."
    - verse[n=39]: Tho wólt er sar in morgan   \   in Galiléa sinnan;
    - verse[n=40]: gibot er Phílippuse thár,   \   thaz er mo fólgeti sar.
    - verse[n=41]: Er fand brúader sinan;   \   ni móht er iz bimídan,
    - verse[n=42]: nub ér iz imo zéliti   \   joh slíumo sar giságeti.
    - verse[n=43]: '"Then Móyses", quad, "io ságeta,   \   joh alt giscríb uns zelita
        --'
    - verse[n=44]: 'thiu sálida ist uns wórtan,   \   thaz wír nan eigun fúntan:'
    - verse[n=45]: Fon Názaret then gótes sun,   \   nu íst er queman hérasun."
    - verse[n=46]: 'tho sprach er afur zi ímo sar,   \   quad: "wio mag ío thaz wesan
        wár?'
    - verse[n=47]: Mag íawiht queman thánana,   \   thaz sí thiheining rédina,
    - verse[n=48]: gúatigiliches   \   fon lúzili thes wíches?"
    - verse[n=49]: Iz mág thoh sin in wáni,   \   ther námo ist filu scóni;
    - verse[n=50]: iz heizit blúama (so thu wéist),   \   thaz mag thes wánes wesan
        méist.
    - verse[n=51]: '"Biscówo", quad er, "inan sár,   \   joh kius thir sélbo thaz
        wár;'
    - verse[n=52]: sélbo thenki thánne,   \   ob ih thir wár zelle."
    - verse[n=53]: So er nan zi ímo brahta,   \   Kríst inan irknáta,
    - verse[n=54]: tho sprách er zi imo skíoro   \   joh lóbota nan zíoro.
    - verse[n=55]: '"In thir háben ih mir fúntan   \   thegan éinfaltan,'
    - verse[n=56]: ther ouh únkusti   \   ni hábet in theru brústi."
    - verse[n=57]: Gab er mo ántwurti   \   mit súazeru giwúrti
    - verse[n=58]: '(wan iz quámi imo in sin múat,   \   thaz er nan zálta so guat):'
    - verse[n=59]: '"Meistar, ságe mir in wár,   \   wío bin ih thir kúnd sar,'
    - verse[n=60]: ni sí nu in thereru gáhi   \   mih ér io ni gisáhi?"
    - verse[n=61]: Sliumo ságeta er mo tház,   \   tház er mo er kúnd was,
    - verse[n=62]: joh zéihan er mo zálta,   \   thaz er wóla irkanta.
    - verse[n=63]: '"Ih sáh thih, er thih hóloti   \   joh Phílippus giladoti,'
    - verse[n=64]: úntar themo lóube   \   zi themo fígboume.
    - verse[n=65]: Irkánta ih thino gúati   \   ju mánageru zíti,
    - verse[n=66]: er ér thih thes gibéitti,   \   thaz er thih héra leitti."
    - verse[n=67]: '"Thú bist", quad er, "hérasun   \   queman drúhtines sun,'
    - verse[n=68]: bist kúning ouh githíuto   \   therero lántliuto!"
    - verse[n=69]: '"Wanta íh thir", quad er, "zálta,   \   thaz ih thih ér irkanta,'
    - verse[n=70]: nu hábes thu thuruh thie bóuma   \   féstirun gilóuba;
    - verse[n=71]: 'Ih zéll iu hiar sus súntar,   \   ir sehet méra wuntar:'
    - verse[n=72]: himil séhet ir indán,   \   thie éngila ouh hera nídargan;
    - verse[n=73]: Ni múgut iz bimídan,   \   séhet ir se stígan
    - verse[n=74]: hérot inti thárasun   \   ubar then ménnisgen sun!"
    - verse[n=75]: Lis sélbo, wio er gihólota   \   joh sume ouh zí imo ladota
    - verse[n=76]: zi zúhti joh zi wízze   \   fon themo físgizze.
  - chapter[n=8]:
    - foreign[lg=lat-Latn]: VIII.
    - foreign[lg=lat-Latn]: NUPTIAE FACTAE SUNT.
    - verse[n=1]: After thíu in war mín   \   so mohtun thrí daga sin;
    - verse[n=2]: so thes thrítten dages sár   \   so wárd thiz thaz ih ságen thar.
    - verse[n=3]: Úaptun thar thie líuti   \   eino brútloufti
    - verse[n=4]: themo wírte joh theru brúti   \   in sáligeru zíti.
    - verse[n=5]: Ni ward io in wóroltzitin,   \   thiu zisámane gihítin,
    - verse[n=6]: thaz sih gésto guati   \   súlihhero rúamti.
    - verse[n=7]: Thar was Kríst guater   \   joh sélba ouh thiu sin múater,
    - verse[n=8]: óuh man thara ládota   \   thie júngoron thier tho hábeta.
    - verse[n=9]: 'Thiu hiun wárun filu fró,   \   giwerdan móhta siu es thó:'
    - verse[n=10]: sie habetun thár selbon Kríst,   \   ther álles blides fúrista
        ist.
    - verse[n=11]: Thó zigiang thes lídes   \   joh brást in thar thes wínes;
    - verse[n=12]: María thaz bihúgita,   \   joh Kríste si iz giságeta.
    - verse[n=13]: '"Ih scal thir ságen, min kínd,   \   then híon filu hébig thing,'
    - verse[n=14]: theih míthon ouh nu wésta:   \   thes wínes ist in brésta."
    - verse[n=15]: Spráh tho zi iru súazo   \   ther ira sún zeizo
    - verse[n=16]: 'sconen wórton ubar ál,   \   so sun zi múater scal:'
    - verse[n=17]: '"Wib, ih zéllu thir ein,   \   waz drífit sulih zi úns zuein?'
    - verse[n=18]: ni quam min zít noh so frám,   \   theih óuge weih fon thír nam.
    - verse[n=19]: Sar so tház irscínit,   \   waz mih fon thír rinit,
    - verse[n=20]: so ist thir állan then dag   \   thaz hérza filu ríuag.
    - verse[n=21]: Thaz thu zi mír nu quáti   \   inti eina klága es dati,
    - verse[n=22]: mit gótkundlichen ráchon   \   scal man súlih machon."
    - verse[n=23]: Thiu muater hórta thaz tho thár;   \   si wéssa thoh in álawar,
    - verse[n=24]: thaz íru thiu sin gúati   \   nirzígi thes siu báti.
    - verse[n=25]: Gibót si then sar gáhun   \   then thes lídes sahun,
    - verse[n=26]: so wás so er in giquáti,   \   iz íagiliher dati.
    - verse[n=27]: Thar stuantun wázarfaz,   \   so thár in lante sítu was,
    - verse[n=28]: then mánnon sus iowánne   \   sih zi wásganne.
    - verse[n=29]: Thaz warun séhs kruagi;   \   zi thíu was thar ginúagi,
    - verse[n=30]: tho zi thén rachon,   \   thio drúhtin wolta máchon.
    - verse[n=31]: Thaz méz, wir ofto zéllen   \   joh séxtari iz nénnen --
    - verse[n=32]: nam íagilih in redinu   \   thrízug stunton zéhinu
    - verse[n=33]: Odo zuíro zéhanzug,   \   thes duent búah thar gihúgt;
    - verse[n=34]: warun stéininu thiu fáz,   \   siu mohtun wéren thes thiu báz.
    - verse[n=35]: Gibót tho selbo drúhtin,   \   siu wázares irfúltin;
    - verse[n=36]: thaz dátun sie giwurtig   \   unz in óbanentig.
    - verse[n=37]: Tho quád er thaz sie skánctin,   \   zi themo héresten sih wántin,
    - verse[n=38]: ther thero thríosezzo   \   was fúristo gimazzo.
    - verse[n=39]: Drank ér tho so nan lústa;   \   er wíht es thoh ni wésta,
    - verse[n=40]: es wiht ni quám imo ouh in wán,   \   theiz was fon wázare gidan.
    - verse[n=41]: Thie mán thoh thie thar scanktun,   \   iz fílu wola irkántun,
    - verse[n=42]: theiz wazzar lútaraz was,   \   tho sie fúltun thiu vaz.
    - verse[n=43]: Then wírt er thara ládota   \   joh zi ímo nan gihólota,
    - verse[n=44]: sih harto wúntorota sin   \   bi then frónisgan win.
    - verse[n=45]: '"Ságe mir nu, friunt mín,   \   wio dati só bi then win,'
    - verse[n=46]: thih sus es nu inthábetos,   \   so lángo nan gispáratos?
    - verse[n=47]: Gíbit giwelih mánno,   \   ther fríunta frewit gérno,
    - verse[n=48]: (ih weiz, thu es ínnana bist)   \   then fúriston io sar zi érist.
    - verse[n=49]: 'So thie mán sih thanne irwínnent   \   joh drúnkanen bigínnent:'
    - verse[n=50]: so skenkit állan then dag   \   súlih sos iz wésan mag.
    - verse[n=51]: Ja gispáratos avur thú   \   then guaton wín unz in nú!
    - verse[n=52]: ih scál thir ouh nu ráchon,   \   ni drénk ih thes gimáchon."
    - verse[n=53]: Thiz zéichan deta druhtin Kríst   \   ménnisgon zi érist,
    - verse[n=54]: síd er hera in wórolt quam   \   joh mannes líchamon nam.
    - verse[n=55]: Er óugta sina kráft thar   \   joh sina gúallichi, theist wár;
    - verse[n=56]: tho gilóubtun ekordị éine   \   thie júngoron síne.
  - chapter[n=9]:
    - foreign[lg=lat-Latn]: IX.
    - foreign[lg=lat-Latn]: SPIRITALITER.
    - verse[n=1]: Thísu selba rédina   \   theih zálta nu hiar óbana,
    - verse[n=2]: bréitit siu sih hárto   \   géistlichero wórto;
    - verse[n=3]: Thoh wíll ih es mit wíllen   \   hiar étheswaz irzéllen,
    - verse[n=4]: thaz wír ni werden éinon   \   thero goumano ádeilon,
    - verse[n=5]: Thes wázares gisméken   \   joh wir then séns intheken,
    - verse[n=6]: thaz frowon lídi thine   \   fon themo héilegen wine.
    - verse[n=7]: Fernémet sar in ríhti,   \   thaz Krist ther brútigomo si,
    - verse[n=8]: joh drúta sine in lánte   \   zi theru brúti ginante,
    - verse[n=9]: Thier in hímilkamaru   \   irfúllit io mit gámanu
    - verse[n=10]: blídliches múates   \   joh éwiniges gúates.
    - verse[n=11]: 'Zéllu ih thir ouh hiar tház   \   bi thiu stéininun fáz:'
    - verse[n=12]: hérza iz sint gidígano   \   thero gotes drútthegano.
    - verse[n=13]: Siu sint ínnana hól,   \   héileges giscríbes fol,
    - verse[n=14]: mit thiu sie únsih iagilícho   \   drenkent fráwalicho
    - verse[n=15]: (Lútaran brúnnon   \   so scénkent sịẹ uns mit wúnnon;
    - verse[n=16]: skal iz géistlichaz sín,   \   so skénkent sịẹ uns then gúatan
        win);
    - verse[n=17]: Widar thiu ouh thánne   \   thie man firnément alle;
    - verse[n=18]: so múgun sie mit rúachon   \   uns ságen in then búachon.
    - verse[n=19]: Séhsu sint thero fázzo,   \   tház thu es weses wízo,
    - verse[n=20]: thaz wórolt ist gidéilit,   \   in séhsu giméinit.
    - verse[n=21]: Irsúachist thu thiu wúntar   \   inti ellu wóroltaltar,
    - verse[n=22]: 'erzélist thu ouh thia gúati,   \   waz íagilicher dáti:'
    - verse[n=23]: Tharana maht thu irthénken,   \   mit brúnnen thih gidrénken,
    - verse[n=24]: gifréwen ouh thie thíne   \   mit géistlichemo wíne.
    - verse[n=25]: Ih zéllu thir in alawár:   \   luzil dránk ih es thar,
    - verse[n=26]: lúzil ih es móhta   \   joh górag es gismákta;
    - verse[n=27]: Ni thúhta mih theih quámi   \   thar sulih wín wari,
    - verse[n=28]: odo io in ínheimon   \   zi súazeren goumon.
    - verse[n=29]: Nu wíll ih hiar gizéllen,   \   ein bílidi ginénnen,
    - verse[n=30]: thaz thaz firstántnissi   \   uns allen líhtera si.
    - verse[n=31]: Druhtin kós imo einan wíni   \   untar wóroltmenigi,
    - verse[n=32]: mán filu mári,   \   thaz er sin drút wari.
    - verse[n=33]: Gibót thaz er irslúagi   \   (in thiu wás imo ginúagi)
    - verse[n=34]: in ópheres wísun   \   sinan éinigan sun
    - verse[n=35]: In bérge thẹ er mo zéinti;   \   thaz er nan thára léitti,
    - verse[n=36]: es ílti sar in gáhi,   \   thera líubi ni sáhi.
    - verse[n=37]: In ímo er suazo lébeta,   \   zi hérzen er mo klébeta,
    - verse[n=38]: wárd er mo ouh zi rúame   \   in sinemo áltduame.
    - verse[n=39]: Wárd imo ouh thaz wúntar   \   zi skonen éron gidan,
    - verse[n=40]: theiz wúrti ubar wórolt lut,   \   thaz er bi réhte was sin drut.
    - verse[n=41]: Fúart er sar tho thárasun   \   then sélbon sinan drútsun;
    - verse[n=42]: wólt er sar mit wíllen   \   thaz sin gibót irfullen.
    - verse[n=43]: Thaz kínd thaz druag thaz wítu mit,   \   joh er iz hábeta furi
        niwíht,
    - verse[n=44]: er fon thes fáter henti   \   tho thar dót wurti.
    - verse[n=45]: Er avur wídorort ni wánt,   \   er er nan fásto gibant;
    - verse[n=46]: er suórgata thero wórto,   \   bi thiu skéint er iz so hárto;
    - verse[n=47]: In then álteri er nan légita,   \   so drúhtin imo ságeta,
    - verse[n=48]: thia liabun séla sina   \   ufin thia wítavina;
    - verse[n=49]: Jóh es ouh ni dualti,   \   suntar nan firbránti,
    - verse[n=50]: er al irfúlti thuruh nót,   \   so druhtin sélbo gibot.
    - verse[n=51]: So er thaz suért thenita,   \   ther éngil imo háreta,
    - verse[n=52]: er híaz inan irwíntan;   \   thaz kínd lag thar gibúntan.
    - verse[n=53]: Quád, er sih inthábeti,   \   ouh wíht imo ni dároti;
    - verse[n=54]: joh tház er iz firbári,   \   quad, thar ginúag wari;
    - verse[n=55]: In thíu, quad, wari fóllon   \   zi erkénnenne mánnon,
    - verse[n=56]: thaz er gót forahta,   \   tho er súlih werk wórahta;
    - verse[n=57]: Joh sínero wórto   \   er hórta filu hárto,
    - verse[n=58]: tho er in súlih thing gigíang,   \   so nah zi hérzen gifiang.
    - verse[n=59]: Ein scaf er stántan gisah,   \   thaz was zem ópphere gimah;
    - verse[n=60]: er sáh iz thar wérnon   \   in brámon mit then hórnon.
    - verse[n=61]: 'Thaz gifíang er tho sár   \   inti oppherota iz góte thar:'
    - verse[n=62]: wéhsal gimúati   \   bi sines súnes guati!
    - verse[n=63]: So wer thiz firnéman wolle:   \   héra losen sie álle;
    - verse[n=64]: joh hérazua thénke,   \   thaz súazo er sih gidrénke.
    - verse[n=65]: Drahto io zi gúate   \   so waz thir gót gibiate;
    - verse[n=66]: ilị iz io irfúllen   \   mit míhilemo wíllen;
    - verse[n=67]: 'Bilido ío filu frám   \   thesan héilegon man:'
    - verse[n=68]: so drínkist thu io mit wíllen   \   thes lúteren brunnen.
    - verse[n=69]: 'Wil thu iz kléinor reken,   \   in wíne gisméken:'
    - verse[n=70]: fon Kríste scalt thu iz zéllen,   \   gisteist thu tház irwéllen.
    - verse[n=71]: Lis sélbo, theih thir rédion,   \   in sínen evangélion,
    - verse[n=72]: thar lísist thu io zi nóti   \   so sámalicho dáti.
    - verse[n=73]: Láng ist iz zi ságanne,   \   wio iz químit al zisámane;
    - verse[n=74]: iz mág man thoh irrénton   \   mit kúrzlichen wórton.
    - verse[n=75]: Firnim in álawari,   \   thaz got ther fáter wari,
    - verse[n=76]: joh thaz kínd eino   \   Krístan bizéino;
    - verse[n=77]: Then er zi tóde salta   \   bi únsih, sos er wólta,
    - verse[n=78]: noh themo éinigen ni leip,   \   io so Páulus giscréip;
    - verse[n=79]: Wio er sélbo druag thaz krúzi,   \   tho er thúlta thaz wízi,
    - verse[n=80]: joh irstarp tháre   \   in thes cruces áltare;
    - verse[n=81]: Ther líchamo iz thúlta,   \   thaz gótnissi ni wólta,
    - verse[n=82]: sélb so untar génen thár   \   ward thaz wéhsal gidan.
    - verse[n=83]: Háftetun thie ármon   \   in thes crúces hórnon,
    - verse[n=84]: thie líuti inan thar námun,   \   so sélb thie selbun brámun;
    - verse[n=85]: Sie háftun nan mit wúnton   \   bi únsen suaren súnton,
    - verse[n=86]: joh hóntun nan bi hérton   \   mit iro scéltworton.
    - verse[n=87]: 'Firnim in thésa wisun   \   thaz ih thir zálta bi then sún:'
    - verse[n=88]: ni drunki thu ío in war mín   \   alabéziron win.
    - verse[n=89]: Ni tharft es dróf duellen;   \   wil thu alla wórolt zellen,
    - verse[n=90]: sus máht thih al bithénken,   \   in zụá wisun drénken.
    - verse[n=91]: 'Thaz giscríp in ríhti   \   irfúlli thu io mit máhti:'
    - verse[n=92]: so kúalist thu thih ófto   \   mit brunnen rédihafto;
    - verse[n=93]: 'Joh húgi filu hárto   \   thero géistlichero wórto:'
    - verse[n=94]: so drenkist dráhta thine   \   mit frónisgemo wine.
    - verse[n=95]: Thiu fáz thiu namun lídes   \   zuéi odo thríu mez,
    - verse[n=96]: thaz thu námis in thin múat,   \   wio thie héilegun duent;
    - verse[n=97]: Sie scribent fáter joh then sún   \   zi héiligeru wísun,
    - verse[n=98]: sumes óuh, so thu wéist,   \   then selbon héiligon géist.
  - chapter[n=10]:
    - foreign[lg=lat-Latn]: X.
    - foreign[lg=lat-Latn]: CUR EX AQUA ET NON EX NIHILO VINUM FECISSET.
    - verse[n=1]: Ni wolt ér fon níawihti   \   (thoh er so dúan mohti,
    - verse[n=2]: ob ér thes wolti thénken)   \   then selbon wín wirken;
    - verse[n=3]: Suntar hiaz mit wíllen   \   thiu sehs fáz gifullen
    - verse[n=4]: wázares thie síne,   \   thaz wóraht er thar zi wíne,
    - verse[n=5]: Thaz man thés io koroti:   \   thie séhs ziti wórolti
    - verse[n=6]: (in gúates nio ni wángta)   \   mit wísduamu dránkta.
    - verse[n=7]: Thọ uns ward thiu sálida so frám,   \   er sélbo in thesa wórolt
        quam,
    - verse[n=8]: 'thaz thiu sin géginwerti   \   zi sálidon uns wúrti:'
    - verse[n=9]: Thaz sie lásun er in ríhti   \   in thero búahstabo slíhti,
    - verse[n=10]: joh núzzun tho thie síne,   \   so nu wázar ist bi wíne --
    - verse[n=11]: Deta er iz scónara al so zám,   \   joh zíarara ouh so fílu fram,
    - verse[n=12]: (wir góum es némen wollen),   \   so wín ist widar brúnnen.
    - verse[n=13]: Thie zi thíu giwizzent,   \   zi hérost ouh nu sízzent,
    - verse[n=14]: 'iz óuh nu wola wéizent   \   joh bíscofa héizent:'
    - verse[n=15]: Sie kíesent uns mit rúachon   \   then wín in then búachon
    - verse[n=16]: joh ínan iogilícho   \   uns lobont géistlicho;
    - verse[n=17]: Sie lóbont inan hárto   \   frónisgero wórto,
    - verse[n=18]: joh thánkont es mit wórte   \   Kriste themo wírte;
    - verse[n=19]: Want ér unsih fréwita,   \   then gúaton win uns spárota,
    - verse[n=20]: ther fúrdir uns ni wénkit,   \   joh géistlicho drénkit;
    - verse[n=21]: Thaz únsih es gilúste,   \   thera fréwida ni bréste,
    - verse[n=22]: joh wír zi themo gúate   \   io wesen fástmuate.
  - chapter[n=11]:
    - foreign[lg=lat-Latn]: XI.
    - foreign[lg=lat-Latn]: PROPE ERAT PASCHA JUDAEORUM.
    - verse[n=1]: Tho fuar ther sún guater   \   thar ínan zoh sin múater
    - verse[n=2]: in síneru júngi,   \   zi theru héimingi;
    - verse[n=3]: Thar tho théro gango   \   ni wás er boralángo,
    - verse[n=4]: so fúar er fon theru búrg uz   \   zi themo drúhtines hus.
    - verse[n=5]: Er tho sár thara íngiang   \   joh filu hébigo iz intfíang,
    - verse[n=6]: thaz síe iz zugun ófto   \   so unrédihafto.
    - verse[n=7]: Ih ságen thir in wára:   \   er fand thar mézalara,
    - verse[n=8]: joh ouh múnizara in wár   \   so fand er sízzente thar.
    - verse[n=9]: Só thiu selben Krístes kráft   \   eina géislun thar gifláht,
    - verse[n=10]: uzstíaz er se iagilícho   \   joh filu kráftlicho;
    - verse[n=11]: Er giang ínnan thaz hús   \   joh warf sẹ álle thanana úz,
    - verse[n=12]: ziwárf állaz thaz girústi,   \   ni wás iz io so fésti.
    - verse[n=13]: Thie dísgi thie thar stúantun,   \   thar sie tho múnizotun,
    - verse[n=14]: 'thie stúala ouh thar sie sázun   \   inti iro kóuf mazun:'
    - verse[n=15]: Thaz warf er állaz sar in hóuf,   \   thaz sie firmídin thar then
        kóuf;
    - verse[n=16]: thiu scáf joh thiu ríndir --   \   ni hángta er in iz fúrdir.
    - verse[n=17]: Zistíaz er thie skránnon   \   then selben kóufmannon,
    - verse[n=18]: joh állaz thaz gisídili   \   so dét er filu nídiri.
    - verse[n=19]: Er werf iz állaz thanana úz,   \   réinota thaz gótes hus,
    - verse[n=20]: irfúrbta thiu sin gúati   \   iro állero úndati.
    - verse[n=21]: '"Wérfet", quad er, "thíz hinạ úz!   \   iz scólta wesan bétahus,'
    - verse[n=22]: joh man drúhtin thanne   \   io lóboti tharínne;
    - verse[n=23]: Nu dúent iz man ginúage   \   zi scáhero lúage,
    - verse[n=24]: zi thíobo ánawelti,   \   thoh mánn es io ni intgúlti.
    - verse[n=25]: Intérent iz ouh fílu fram   \   álle these kóufman
    - verse[n=26]: joh these mézelara,   \   thaz ságen ih iu in wára."
    - verse[n=27]: Ni wárd ther thar tho fúntan,   \   ther wólti widarstántan,
    - verse[n=28]: thaz zi thíu gigiangi,   \   zi wéri thoh gifíangi.
    - verse[n=29]: In imo sáhun se odowán   \   gótes kraft scínan,
    - verse[n=30]: tház sie thar irfórahtun,   \   bi thíu sih ouh ni wéritun.
    - verse[n=31]: Spráchun tho thie líuti   \   joh warun frágenti,
    - verse[n=32]: waz zéichono er in óugti   \   ingégin thera dáti.
    - verse[n=33]: '"Thiz hús", quad er, "ziwérfet   \   joh scíoro ouh thes gihélfet;'
    - verse[n=34]: irsézz ih iz mit lústi   \   in thrío dágo fristi."
    - verse[n=35]: Slíumo tho thie líuti   \   gabun ántwurti,
    - verse[n=36]: 'álle thie fúriston   \   joh thie héroston:'
    - verse[n=37]: '"Thero járo was ju wánne   \   in themo zímboronne'
    - verse[n=38]: (thiu zála ist uns giwíssu)   \   fíarzug inti séhsu;
    - verse[n=39]: Bihéizist thih niwíhtes,   \   thaz thú thaz irríhtes,
    - verse[n=40]: sar in théru noti   \   in thrío dágo zíti!"
    - verse[n=41]: Thaz wír ni missifíangin,   \   ouh só ni missigíangin,
    - verse[n=42]: rihta úns then sín hiar filu frám   \   thérer gotes drútman;
    - verse[n=43]: Er lérta unsih joh zéinta,   \   thaz drúhtin unser méinta
    - verse[n=44]: (thaz wir ni kértin thanana úz!)   \   thaz sines líchamen hús.
    - verse[n=45]: Thaz drúhtin habet fúrista   \   joh wíhes líobosta
    - verse[n=46]: ouh wísduames thánne,   \   thaz búit al tharínne;
    - verse[n=47]: Thaz ziwúrfun se, les!   \   mit bíttiri tóthes,
    - verse[n=48]: mit wáfanu ana rédina   \   zilóstun sie thia sélida.
    - verse[n=49]: Er yrríht iz scíaro   \   joh hárto filu zíaro
    - verse[n=50]: thes thrítten dáges, so er gihíaz,   \   joh then tód ouh zistíaz;
    - verse[n=51]: Er ál iz umbitháhta   \   joh fástor gistátta
    - verse[n=52]: (giwáro ist thaz bithénkit),   \   theiz élichor ni wénkit.
    - verse[n=53]: Tho er then tód ubarwán,   \   thes thrítten dages thánan quam
    - verse[n=54]: '(braht uns sálida joh gúat,   \   tho er úf fon themo grábe irstuant):'
    - verse[n=55]: Tho irhógtun filu blíde   \   thie júngoron síne,
    - verse[n=56]: thaz er iz ér hiar méinta,   \   joh thiz giscríb iz zeinta.
    - verse[n=57]: Gilóubtun sie tho scóno   \   themo giscríbe frono,
    - verse[n=58]: joh állero thero wórto   \   thier híar gisprah so hárto;
    - verse[n=59]: Joh fílu ouh in then líutin   \   zi then óstrigen gizítin
    - verse[n=60]: gilóubtun thar tho gáhun,   \   so sie thíz gisahun.
    - verse[n=61]: Ni firlíaz sih Krist in wára   \   in thero líuto fara.
    - verse[n=62]: tho zi thémo sinde;   \   sie wárun imo kunde.
    - verse[n=63]: Ér irkanta fóllon   \   in ín then iro wíllon
    - verse[n=64]: joh thio húgulusti,   \   thie in wárun in theru brústi.
    - verse[n=65]: Wízist ana baga:   \   ni was ímo thurft thera frága,
    - verse[n=66]: thaz imo íaman zalti,   \   waz mánnes herza wólti;
    - verse[n=67]: Wanta ímo ist al inthékit   \   thaz mánnes hugu rékit,
    - verse[n=68]: joh tház er mit gilústin   \   drégit in then brústin.
  - chapter[n=12]:
    - foreign[lg=lat-Latn]: XII.
    - foreign[lg=lat-Latn]: ERAT HOMO EX PHARISAEIS NICHODEMUS NOMINE.
    - verse[n=1]: Thar was ein mán fruater   \   joh édilthegan gúater,
    - verse[n=2]: wás ouh ther gitíurto   \   fúristo thero líuto.
    - verse[n=3]: Ih wán, er therero dáto   \   híntarquami thráto,
    - verse[n=4]: joh ouh thaz séltsani   \   zi hérzen imo quámi.
    - verse[n=5]: Quám er zi imo náhtes,   \   thar tháht er filu réhtes;
    - verse[n=6]: 'sie thíngotun bi hérton   \   sus tho thésen worton:'
    - verse[n=7]: '"Meistar, zéllu ih thir éin:   \   nist thes zuíval nihhein,'
    - verse[n=8]: wir wízun thaz gizámi,   \   thaz thu fon góte quami;
    - verse[n=9]: Níst ther thes bigínne,   \   thaz súlih io bibringe,
    - verse[n=10]: gilih sar thémo werke,   \   mit gót er iz ni wirke!"
    - verse[n=11]: Drúhtin Krist irkánta,   \   thaz er mo wár zalta,
    - verse[n=12]: want er gilóubig zi imo quám;   \   bi thiu zalt er ál thaz imo
        zám.
    - verse[n=13]: (Nálas thaz er firnámi,   \   er gotes sún wari;
    - verse[n=14]: firnam er sús thia sina máht;   \   thaz bizéinot thiu náht.)
    - verse[n=15]: '"Ih ságen thir", quad, "in wára   \   racha séltsana,'
    - verse[n=16]: thiu mánnilichan rúarit   \   ther líchamon fuarit.
    - verse[n=17]: Ér ni werde wánne   \   irbóran avur thánne
    - verse[n=18]: '(núb er thaz bimíde,   \   sih hímilriches blíde):'
    - verse[n=19]: Then íngang er ni rúarit   \   jóh sih thes ni rúamit,
    - verse[n=20]: thaz ér sih frewe múates   \   thes éwinigen gúates."
    - verse[n=21]: Híntarquam tho hárto   \   ther gúato man thero wórto,
    - verse[n=22]: quad, wío iz io mohti wérdan;   \   er wólta iz gerno irfíndan!
    - verse[n=23]: '"Wio mag ther mán", quad, "thuruh nót   \   queman avur wídorort'
    - verse[n=24]: álter inti frúater   \   in wámba thera múater,
    - verse[n=25]: Thaz er zi théru wisun   \   bimíde so thia fréisun
    - verse[n=26]: joh er thaz biwérbe,   \   er súlihes ni thárbe?"
    - verse[n=27]: Gab er mo ántwurti   \   mit míhileru mílti,
    - verse[n=28]: joh ér mo iz al gisúazta   \   so wés soso er nan grúazta.
    - verse[n=29]: '"Ih ságen thir in wára   \   (ni thárft es eiskon méra,'
    - verse[n=30]: 'nị intwirkit wórolt ellu   \   thes wíht thes ih thir zéllu):'
    - verse[n=31]: Nist ther in hímilrichi quéme,   \   ther géist joh wázar nan nirbére;
    - verse[n=32]: ther scóni sinạ irlúage,   \   thaz er sih thára fuage.
    - verse[n=33]: Thaz hera in wórolt io gisán   \   fon themo brúzigen man,
    - verse[n=34]: theist allaz fléisg, so thu wéist,   \   bitharf thera réinida
        méist.
    - verse[n=35]: Wázar joh ther gótes geist   \   scal siu irbéran avur méist,
    - verse[n=36]: in thíu sie thes ginénden,   \   sih hímilriches ménden.
    - verse[n=37]: Ni wúntoro thu thih, friunt mín,   \   nubiz wóla megi sin,
    - verse[n=38]: núbiz werde wánne   \   thaz sih es wórolt mende,
    - verse[n=39]: Jóh si iz ni bimíde,   \   súntar sih es blíde
    - verse[n=40]: mit scóneru giwúrti,   \   thera zuísgun gibúrti.
    - verse[n=41]: Ther géist ther blasit stíllo   \   thara imo ist múatwillo,
    - verse[n=42]: 'er thánana ni wénkit   \   sosọ imo rát thunkit:'
    - verse[n=43]: Ferit óuh, so thu iz ni wéist,   \   ther selbo héilego géist,
    - verse[n=44]: sin kúnft ist iagilícho   \   ungiséwanlicho.
    - verse[n=45]: Ni firnímist thu ouh thánne,   \   war er fáran wolle,
    - verse[n=46]: joh wánana thih ríne   \   thie selbun kúnfti sine.
    - verse[n=47]: Al io súlicha giwúrt   \   so duat thes géistes giburt
    - verse[n=48]: thén zi thiu gigángent,   \   fon imo irbóran werdent."
    - verse[n=49]: Tho frágeta ther guato mán,   \   wio tház io mohti wérdan,
    - verse[n=50]: joh wío man ouh firnámi   \   so mihil séltsani.
    - verse[n=51]: Scono zált er imo tház   \   (so drúhtin io giwón was,
    - verse[n=52]: 'joh tház er tho méinta,   \   er scóno imo iz gizéinta):'
    - verse[n=53]: '"Thú bist hiar githíuto   \   méistar therero líuto;'
    - verse[n=54]: húgi thoh nu héra méist,   \   thu thesses wíht sar ni wéist!
    - verse[n=55]: Zéllen wir iu ubar jár   \   tház wir wizun álawar,
    - verse[n=56]: tház wir sehen réhtaz;   \   thiu hált ni intfáhet ir thaz.
    - verse[n=57]: Ób ih thaz irwéllu,   \   thiz írdisga iu gizéllu,
    - verse[n=58]: 'noh nihéin nirwelit tház,   \   thaz thoh gilóube bi thaz:'
    - verse[n=59]: Wio mín giloubet thánne,   \   ób iz wirdit wánne,
    - verse[n=60]: thaz íh biginne brédigon,   \   fon hímilriche rédinon?
    - verse[n=61]: Nist mán nihein so ríchi,   \   ther stige in hímilrichi,
    - verse[n=62]: ni si ther ménnisgen sun,   \   ther thánana quam ouh hérasun.
    - verse[n=63]: So Móyses ju zi thiu gifíang,   \   thaz er thia nátarun irhíang
    - verse[n=64]: in theru wúasti thuruh nót,   \   so druhtin sélbo gibót;
    - verse[n=65]: Then éittar thar bifíangi,   \   thaz er thára giangi,
    - verse[n=66]: 'in thes tóthes gahi   \   thara zi íru sahi:'
    - verse[n=67]: So límphit thaz man fáhe   \   joh hóho nan irháhe
    - verse[n=68]: zi súlichera wísun   \   then selbon ménnisgen sun;
    - verse[n=69]: So wér so thes bigínne   \   thaz thárazua githínge,
    - verse[n=70]: sih nioto fráwes muates   \   joh éwiniges guates.
    - verse[n=71]: Drúhtin déta soso zám;   \   thia worolt mínnota er so frám,
    - verse[n=72]: bi thía so sant er hérasun   \   then sinan éinogon sun,
    - verse[n=73]: Tház si sih bitháhti,   \   gináda sina súahti,
    - verse[n=74]: jóh ouh thes giflízzi,   \   thaz si íamer sin ginúzzi.
    - verse[n=75]: Ni sánt er nan zi waru   \   bi nihéinigeru fáru,
    - verse[n=76]: thaz thiu sin sélbes gúati   \   thia worolt pínoti;
    - verse[n=77]: Odo ínan thes gilústi,   \   er ménnisgon firthuásbti,
    - verse[n=78]: 'thaz kráft sin thaz giméinti,   \   thaz ér in sar irdéilti:'
    - verse[n=79]: Sunter se zị ímo leitti   \   joh álle giheilti,
    - verse[n=80]: in thíu se thes bigínnen,   \   thaz sie zị ímo thingen.
    - verse[n=81]: 'Ther mit gilóubu thaz gidúat,   \   thaz zị imo gikérit sinaz
        múat:'
    - verse[n=82]: nist themo sér bizeinit   \   noh léides wiht giméinit;
    - verse[n=83]: 'Ther avur thés ni wartet,   \   in theru úngiloubụ irhártet:'
    - verse[n=84]: théist ju sar giméinit,   \   thaz thémo ist giwisso irdéilit;
    - verse[n=85]: Bi thíu sie ni gilóuptun   \   in then gotes éinogon sun,
    - verse[n=86]: in sinan éinboronon,   \   in múate iz woltun wídoron;
    - verse[n=87]: Noh ni mínnotun so fram   \   thaz líoht thaz hera in wórolt quam,
    - verse[n=88]: so síe duent in giwíssi   \   thaz selba fínstarnissi.
    - verse[n=89]: Sie sint úbil thrato   \   wérko joh thero dáto;
    - verse[n=90]: míhil ist ir úbili   \   thuruh thaz hérza frávili.
    - verse[n=91]: 'Ther ni thuíngit sinaz múat   \   joh thaz úbil al gidúat:'
    - verse[n=92]: zéllu ih thir in alawár,   \   ther házzot io thaz líoht sar
    - verse[n=93]: (Bi thíu thaz siner scímo   \   ni meldo dáti sino;
    - verse[n=94]: thaz er iz zi ímo io fuage,   \   thes scáden wiht ni lúage);
    - verse[n=95]: 'Ther avur wóla wirkit,   \   er álleswio iz bithénkit:'
    - verse[n=96]: er lazit scínan siu ana wán,   \   siu sint mit drúhtine gidan."
  - chapter[n=13]:
    - foreign[lg=lat-Latn]: XIII.
    - foreign[lg=lat-Latn]: DE QUESTU DISCIPULORUM JOHANNIS, CUR JESUS BAPTIZARET;
        ET DE RESPONSIS EJUS.
    - verse[n=1]: Fuar druhtin brédigonti   \   joh tóuftạ ouh tho thie líuti;
    - verse[n=2]: gizáltun thaz Johánne   \   thie júngoron selbon síne.
    - verse[n=3]: '"Méistar, ther zi thír, so ịz zám,   \   thuruh ámbaht thinaz
        quám --'
    - verse[n=4]: ther liut nu zi ímo loufit,   \   joh ér se alle toufit!"
    - verse[n=5]: '"Ih gíhu", quad er, "in íuih   \   (tház ir hortut quédan mih,'
    - verse[n=6]: ni ságen iz nu ouh thes thiu mín),   \   tház ih selbo Kríst ni
        bin.
    - verse[n=7]: Ih bin selbes bóto sin,   \   fora imo ist bótoscaf ouh mín,
    - verse[n=8]: thaz ih fon niwíhte   \   then liut zi wége rihte.
    - verse[n=9]: Ther brút habet, in war mín,   \   ther scal ther brútigomo sin,
    - verse[n=10]: joh héltit er thia mínna   \   bi sina drútinna.
    - verse[n=11]: Sin fríunt thar thés fartes   \   steit, lóset sines wórtes,
    - verse[n=12]: joh hórit er mit mínnu   \   thes brútigomen stimnu.
    - verse[n=13]: Er wíhtes ni firséchit   \   thes ér mo zua gispríchit,
    - verse[n=14]: húgit iogilicho   \   zi theru stímmu fráwalicho.
    - verse[n=15]: Theist thaz mínaz heila múat   \   joh óuh min fréwida so gúat,
    - verse[n=16]: in ímo sint mir fóllo   \   thia mina fréwida allo!
    - verse[n=17]: Er scal wáhsan thrato   \   sínes selbes dáto,
    - verse[n=18]: thaz mínu werk suínen   \   ingegin kréftin sinen.
    - verse[n=19]: Ther fon ther érdu hinana íst,   \   ther scal spréchan thanana
        er íst,
    - verse[n=20]: er scal giwísso ráchon   \   fon írthisgen sáchon;
    - verse[n=21]: Ther ávur ni ferit thánana   \   joh quam fon hímile óbana --
    - verse[n=22]: gistentit hárto sin giwált   \   ubar ellu wóroltlant!
    - verse[n=23]: Min brédiga thiu níst   \   ni si tház mir sus gibótan ist;
    - verse[n=24]: thaz ér avur lérit,   \   thaz síhit er al joh hórit.
    - verse[n=25]: Thóh ni wóllent líuti   \   intfáhan thaz gimúati,
    - verse[n=26]: in hérzen thaz ouh úaben,   \   thaz síe mo thoh gilóuben.
    - verse[n=27]: 'Thie thoh zi thíu gigahent,   \   gilóuba sina intfáhent:'
    - verse[n=28]: giduent sie lútmari,   \   thaz ér io drúhtin wari.
    - verse[n=29]: Ther fater mínnot sinan sún,   \   then sánt er selbo hérasun
    - verse[n=30]: joh géb imo al zi hénti,   \   zi síneru giwélti.
    - verse[n=31]: Ni mízit er ímo sinaz gúat,   \   so er uns súntigon duat,
    - verse[n=32]: er ímo thaz giméine,   \   then sinan géist deile;
    - verse[n=33]: Want ér sin selbes kínd ist:   \   thaz imo allíebesten íst
    - verse[n=34]: (giwísso ságen ih iu tház),   \   thaz gíbit er imo allaz álangaz.
    - verse[n=35]: Ther mán sih thaz gilérit,   \   thia gilóuba in ínan kerit --
    - verse[n=36]: giduat er húgu sinan   \   in éwon filu blídan;
    - verse[n=37]: Themo avur tház ni gidúat,   \   quimit séragaz muat,
    - verse[n=38]: joh wónot inan úbari   \   gotes ábulgi!"
    - verse[n=39]: Ni lag Johánnes noh tho in wár   \   in themo kárkare thar,
    - verse[n=40]: tho thíz ward sus gibrédigot,   \   fon ímo al so girédinot.
  - chapter[n=14]:
    - foreign[lg=lat-Latn]: XIV.
    - foreign[lg=lat-Latn]: JESUS FATIGATUS EX ITINERE.
    - verse[n=1]: Sid tho thésen thingon   \   fuar Krist zen héimingon,
    - verse[n=2]: in selbaz géwi sinaz;   \   thio buah nénnent uns tház.
    - verse[n=3]: Thera férti er ward irmúait,   \   so ofto fárantemo duit;
    - verse[n=4]: ni lazent thie árabeit es fríst   \   themo wárlicho mán ist.
    - verse[n=5]: Fúar er thuruh Samáriam,   \   zị einera burg er thar tho quám,
    - verse[n=6]: in themo ágileize   \   zi éinemo gisáze.
    - verse[n=7]: Tho gisaz er múader,   \   so wir gizáltun hiar nu ér,
    - verse[n=8]: bi einemo brúnnen   \   (thaz wir ouh púzzi nennen).
    - verse[n=9]: Ther evangélio thar quit,   \   theiz móhti wesan séxta zit;
    - verse[n=10]: theist dages héizesta   \   joh árabeito méista.
    - verse[n=11]: Thie júngoron iro zílotun,   \   in kóufe in múas tho hóletun,
    - verse[n=12]: tház sie thes giflízzin,   \   mit selben Kríste inbizzin. --
    - verse[n=13]: Unz drúhtin thar saz éino,   \   so quam ein wíb thara thó,
    - verse[n=14]: tház si thes gizíloti,   \   thes wázares gihóloti.
    - verse[n=15]: '"Wíb", quad er innan thés,   \   "gib mir thes drínkannes;'
    - verse[n=16]: wírd mir zi gifúare,   \   thaz íh mih nu gikúale!"
    - verse[n=17]: '"Wio mág thaz", quad si, "wérdan   \   (thu bist júdiisger mán,'
    - verse[n=18]: inti ih bin thésses thietes!),   \   thaz thú mir so gibíetes?"
    - verse[n=19]: Thaz óffonot Johannes thár,   \   bi hiu si só quad in wár,
    - verse[n=20]: 'bi wíu si thaz so zélita,   \   thaz drínkan so firságeta:'
    - verse[n=21]: Wánta thio zua líuti   \   ni eigun múas gimúati
    - verse[n=22]: wérgin zi iro mázze   \   in éinemo fázze.
    - verse[n=23]: '"Óba thu", quad er, "dátist,   \   thia gotes gíft irknátis,'
    - verse[n=24]: 'joh wér thih bitit thánne   \   ouh hiar zi drínkanne:'
    - verse[n=25]: Thu batis ínan odo sár,   \   er gábi thir in alawár
    - verse[n=26]: zi líebe joh zi wúnnon   \   spríngentan brúnnon."
    - verse[n=27]: '"Ni hábes", quad si, "fró min,   \   fazzes wíht zi thiu heraín,'
    - verse[n=28]: thu herazúa gilepphes,   \   wiht thésses sar giscépphes.
    - verse[n=29]: Waz mag ih zéllen thir ouh mér?   \   ther púzz ist filu díofer;
    - verse[n=30]: war nimist thu thánne ubar tház   \   wazar flíazzantaz?
    - verse[n=31]: Fúrira, wán ih, thu ni bíst   \   thanne únser fater Jácob ist;
    - verse[n=32]: er dránk es, sọ ih thir zéllu,   \   joh sinu kínd ellu.
    - verse[n=33]: Er wóla iz al bitháhta,   \   thaz er mit thíu nan wíhta,
    - verse[n=34]: joh gáb uns ouh zi núzzi   \   thésan selbon púzzi."
    - verse[n=35]: Quad unser drúhtin zi iru thó:   \   "firnim nu, wíb, theih rédino;
    - verse[n=36]: firním thiu wórt ellu   \   thiu íh thir hiar nu zéllu.
    - verse[n=37]: Ther thuruh thúrst githénkit,   \   thaz thésses brunnen drínkit,
    - verse[n=38]: nist láng zi themo thínge,   \   nub ávur nan thúrst githuínge;
    - verse[n=39]: Ther ávur untar mánnon   \   niuzit mínan brunnon,
    - verse[n=40]: 'then íh imo thánne   \   gibu zi drínkanne:'
    - verse[n=41]: Thúrst then mer ni thuíngit,   \   want er in ímo spríngit;
    - verse[n=42]: ist imo kúali thrato   \   in éwon mámmonto."
    - verse[n=43]: '"Thu mohtis", quád siu, "einan rúam   \   joh ein gifúari mir
        gidúan,'
    - verse[n=44]: mit themo brúnnen, thu nu quíst,   \   mih wénegun gidránktist;
    - verse[n=45]: Theih zes púzzes diufi   \   sus émmizen ni líafi,
    - verse[n=46]: theih thuruh thíno guati   \   bimidi thio árabeiti."
    - verse[n=47]: '"Hólo", quad er, "sar zi érist   \   thinan gómman thar er íst;'
    - verse[n=48]: so zílot iuer héra sar:   \   ih zellu iu béthen thaz war."
    - verse[n=49]: '"Ih ni háben", quad siu, "in wár   \   wiht gómmannes sár."'
    - verse[n=50]: 'gab ántwurti gimúati   \   sínes selbes gúati:'
    - verse[n=51]: '"Thu sprachi in wár nu so zám,   \   thú ni habes gómman;'
    - verse[n=52]: giwisso zéllu ih thir nú:   \   finfi hábotost thu jú.
    - verse[n=53]: Then thu afur nú úabis   \   joh thir zi thíu liubis --
    - verse[n=54]: want ér giwisso thín nist,   \   bi thiu spráchi thu so iz wár
        ist."
    - verse[n=55]: '"Min múat", quad si, "dúat mih wís,   \   thaz thu fórasago sís;'
    - verse[n=56]: thinu wórt nu zelitun,   \   thaz mán thir er ni ságetun.
    - verse[n=57]: Unsere áltfordoron   \   thie bétotun hiar in bérgon;
    - verse[n=58]: giwisso wán ih nu thés,   \   thaz thú hiar bita ouh súaches.
    - verse[n=59]: Quédet ir ouh Júdeon nu,   \   thaz sí zi Hierosólimu
    - verse[n=60]: stát filu ríchu   \   zi thiu gilúmpflichu!"
    - verse[n=61]: '"Wíb", quad er, "ih ságen thir,   \   thaz gilóubi thu mir:'
    - verse[n=62]: quément noh thio zíti   \   ménnisgon bi nóti,
    - verse[n=63]: Thaz ir noh híar noh ouh thár   \   ni betot then fáter, thaz ist
        wár.
    - verse[n=64]: giwisso, ir bétot alla fríst   \   thaz iu únkundaz íst;
    - verse[n=65]: Wir selbe béton avur thár   \   tház wir wizun álawar;
    - verse[n=66]: wanta héil, so ih rédion,   \   thaz químit fon then Júdion.
    - verse[n=67]: Thoh químit noh thera zíti fríst   \   joh óuh nu géginwertig íst,
    - verse[n=68]: thaz bétont ware bétoman   \   then fater géistlicho frám;
    - verse[n=69]: Want er súachit filu frám   \   thráto rehte bétoman,
    - verse[n=70]: thaz sie nan géistlicho   \   béton iogilícho.
    - verse[n=71]: Ther géist ther ist drúhtin   \   mit fílu hohen máhtin;
    - verse[n=72]: mit wáru wilit ther gótes geist,   \   tház man inan béto meist."
    - verse[n=73]: Sí nam gouma hárto   \   thero drúhtines wórto,
    - verse[n=74]: joh kérta tho mit wórte   \   zi diafemo ántwurte.
    - verse[n=75]: '"Ein mán ist uns gihéizan   \   joh scal ouh Kríst heizan,'
    - verse[n=76]: uns duit sin kúnft noh wánne   \   thaz al zi wízanne,
    - verse[n=77]: Irréchit uns sin gúati   \   allo théso dati,
    - verse[n=78]: ouh scóno joh giríngo   \   mánagero thíngo."
    - verse[n=79]: 'Gáb iru mit mílti   \   tho druhtin ántwurti:'
    - verse[n=80]: '"thaz bin íh, giloubi mír,   \   ih hiar spríchu mit thír!"'
    - verse[n=81]: Tho quamun thie júngoron innan thes:   \   sie wuntar was thes
        thínges,
    - verse[n=82]: sih wúntorotun harto   \   iro zueio wórto;
    - verse[n=83]: Thaz síh liaz thiu sin díuri   \   mit ótmuati so nídiri,
    - verse[n=84]: thaz thaz éwiniga lib   \   lérta thar ein armaz wíb.
    - verse[n=85]: So slíumo siu gihorta tház,   \   firwarf si sár io thaz fáz,
    - verse[n=86]: ílta in thia búrg in   \   zen liutin, ságeta thiz al ín.
    - verse[n=87]: '"Quémet", quad si, "séhet then mán   \   ther mir thaz állaz brahta
        frám;'
    - verse[n=88]: mit wórton mir al zélita   \   so waz sih mit wérkon sitota,
    - verse[n=89]: Scal iz Kríst sin, fro min?   \   ih spríchu bi then wánin;
    - verse[n=90]: thaz selba spríchu ih bi thíu,   \   iz ist gilíh filu thíu.
    - verse[n=91]: Bi then gidóugnen séginin   \   so thúnkit mih theiz megi sín;
    - verse[n=92]: er ál iz untarwésta   \   thes míh noh io gilústa."
    - verse[n=93]: Sie íltun tho bi mánne   \   fon theru búrg alle,
    - verse[n=94]: íltun al bi gáhin,   \   tház sie nan gisáhin.
    - verse[n=95]: Innan thés batun thár   \   thie júngoron then méistar,
    - verse[n=96]: tház er thar gisázi   \   zi dágamuase inti ázi.
    - verse[n=97]: Er quad, er múas habeti,   \   sos ér in thar tho ságeti,
    - verse[n=98]: mit súazlichen gilústin,   \   thóh sies wiht ni wéstin.
    - verse[n=99]: Ín quam tho in githáhti,   \   tház man imo iz bráhti,
    - verse[n=100]: unz se odo wárun zi theru búrg   \   koufen iro nótthurft.
    - verse[n=101]: '"Min múas ist", quad er, "fóllo   \   mines fáter willo,'
    - verse[n=102]: theih émmizen irfúlle   \   so wáz sọ er selbo wólle.
    - verse[n=103]: Ir quedet in álawari,   \   thaz mánodo sin noh fíari,
    - verse[n=104]: thaz thanne sí, so man quít,   \   reht árnogizit.
    - verse[n=105]: 'Nu sehet, mit then óugon   \   biginnet úmbiscowon:'
    - verse[n=106]: nist ákar hiar in ríche,   \   nub ér zi thiu nu bléiche;
    - verse[n=107]: Ni síe zi thiu sih máchon,   \   sos íh iu hiar nu ráchon,
    - verse[n=108]: thaz frúma thie gibúra   \   fuaren in thia scúra.
    - verse[n=109]: Ih sánta íuih árnon:   \   ir ni sátut tho thaz kórn,
    - verse[n=110]: gíangut ir bi nóti   \   in ándererọ árabeiti."
    - verse[n=111]: Gilóubta thero líuto   \   fílu thar tho thráto,
    - verse[n=112]: thie thara zi ímo quamun,   \   thia léra firnámun.
    - verse[n=113]: Gimuatfágota er tho ín,   \   was zuene dága thar mit ín;
    - verse[n=114]: mílti sino ịz dátun,   \   so síe nan thar tho bátun.
    - verse[n=115]: Gilóubta iro ouh tho in wára   \   fílu harto méra,
    - verse[n=116]: wanta sin sélbes lera   \   thiu wás in harto méra.
    - verse[n=117]: Spráchun sie tho blíde   \   zi thémo selben wíbe
    - verse[n=118]: 'thiu erist thára in thia búrg   \   déta sina kúnft kund:'
    - verse[n=119]: '"Ni gilóuben wir in wára   \   thuruh thia thína lera,'
    - verse[n=120]: nu uns thiu frúma irréimta,   \   thaz ér uns selbo zéinta;
    - verse[n=121]: Nu wízun in álawari   \   thaz er ist héilari,
    - verse[n=122]: thaz ér quam hera zi wórolti,   \   er ménnisgon ginériti."
  - chapter[n=15]:
    - foreign[lg=lat-Latn]: XV.
    - foreign[lg=lat-Latn]: FAMA EXIIT QUOD IN GALILAEAM VENIT.
    - verse[n=1]: Fúar tho druhtin thánana   \   sid tho thérera redina,
    - verse[n=2]: sid tho thémo thinge   \   zi themo héiminge.
    - verse[n=3]: Es máru wort tho quámun   \   so wit so Sýri warun,
    - verse[n=4]: so wít so Galiléa bifiang;   \   ther liut ingégin aller gíang;
    - verse[n=5]: Thaz mári ward ouh mánagfalt   \   ubar Júdeono lant,
    - verse[n=6]: ubar líuti manage,   \   thie fúarun al zisámane.
    - verse[n=7]: Sie gérotun al bi mánne   \   inan zi rínanne,
    - verse[n=8]: joh sih zen sínen guatin   \   io étheswaz gifúagtin.
    - verse[n=9]: Thie bráhtun imo ingégini   \   síechero manno ménigi,
    - verse[n=10]: bifangan mit úmmahtin   \   joh míssilichen súhtin;
    - verse[n=11]: Sie héilt er sos er móhta,   \   thio súntạ ouh thána fluhta,
    - verse[n=12]: leh in líb inti gúat   \   joh harto fráwalichaz múat.
    - verse[n=13]: So er thó gisah thia ménigi   \   al quéman imo ingégini,
    - verse[n=14]: mit ougon blíden er sie intfíang   \   joh úfan einan bérg giang.
    - verse[n=15]: So druhtin sélbo thar gisáz   \   (thes uns íamer ist thiu báz,
    - verse[n=16]: 'wir iamer blíde in wara   \   súlichera léra!):'
    - verse[n=17]: Tho gíangun thie gisuáson   \   náhor, so sie múasun,
    - verse[n=18]: liob héreron mine,   \   thie júngoron sine.
    - verse[n=19]: Indét er tho then sinan múnd,   \   theist íamer ubar wórolt kund,
    - verse[n=20]: tharínne lag, so er wésta,   \   dreso díurista.
    - verse[n=21]: Bigónd er thaz tho spénton   \   sínes selbes wórton,
    - verse[n=22]: 'det er then líutin mit thiu dróst,   \   then júngoron thoh zi
        hérost:'
    - verse[n=23]: Síe bigan er scówon   \   fráwalichen óugon,
    - verse[n=24]: 'grúazt er sie zi gúate   \   sus suáslichemo múate:'
  - chapter[n=16]:
    - foreign[lg=lat-Latn]: XVI.
    - foreign[lg=lat-Latn]: DE VIII BEATITUDINIBUS.
    - verse[n=1]: '"Sálig birut ir árme   \   in thiu thaz múat iz wolle,'
    - verse[n=2]: in thiu ir thie ármuati   \   githúltet io mit gúati;
    - verse[n=3]: Wanta íuer ist, ih sagen iu tház,   \   thaz hímilrichi hóhaz,
    - verse[n=4]: thiu wúnna joh ouh mánag guat;   \   bi thiu mag sih fréwen íuer
        múat. --
    - verse[n=5]: Sálige thie mílte   \   joh muates mámmunte,
    - verse[n=6]: thie iro múates waltent   \   joh brúaderscaf giháltent;
    - verse[n=7]: Búent sie in wára   \   érda filu mára;
    - verse[n=8]: ther híar then bú biwirbit,   \   er íamer thar nirstirbit. --
    - verse[n=9]: Sálig sint zi gúate   \   thie rózegemo múate,
    - verse[n=10]: wanta in firtílot thaz sér   \   dróst filu mánager;
    - verse[n=11]: Joh gifréwit in thaz múat   \   hárto filu mánag guat,
    - verse[n=12]: firtílot in thia smérza   \   joh rózagaz hérza. --
    - verse[n=13]: Gúataliches wáltent,   \   thie thurst joh húngar thultent,
    - verse[n=14]: thie io thes réhtes gingent,   \   joh thárazua githíngent;
    - verse[n=15]: Sie werdent étheswanne   \   mit sétị es filu fólle,
    - verse[n=16]: thaz gúates sie ginúagon   \   éigun unz in éwon. --
    - verse[n=17]: Salig thie ármherze,   \   joh thie ármu wihti smérze,
    - verse[n=18]: then múat zi thiu gigánge   \   thaz iro léid sie irbarme;
    - verse[n=19]: Sie quement scíoro ana nót   \   thár man in ginádot,
    - verse[n=20]: thar man gihéilit iro múat   \   joh filu líebes giduat. --
    - verse[n=21]: Iu ist sálida giméinit   \   in thiu ir herza réinaz eigit;
    - verse[n=22]: ir sculut mit súlichen óugon   \   selbon drúhtin scowon;
    - verse[n=23]: Ir scúlut io thes gigáhen,   \   mit súlichụ íuih náhen,
    - verse[n=24]: mit réinidon ginuagen   \   zi drúhtine íuih fúagen. --
    - verse[n=25]: Thie frídusame ouh sálig,   \   thie in herzen ni éigun niheinaz
        wíg,
    - verse[n=26]: mit thíu sie thaz giweizent,   \   sie gotes kínd heizent;
    - verse[n=27]: Got gíbit in zi lónon   \   then selbon námon sconon,
    - verse[n=28]: joh dúit in thaz gimúati   \   mit thes námen guati. --
    - verse[n=29]: Sálig thie in nóti   \   thultent árabeiti,
    - verse[n=30]: then man bi íro guati   \   duit ofto wídarmuati;
    - verse[n=31]: Sie wérdent filu riche   \   in themo hohen hímilriche,
    - verse[n=32]: in thíu sie iz iogilícho   \   firdragen fráwalicho.
    - verse[n=33]: Ni dúet iu iz ouh zi rúachon,   \   oba iu thie líuti flúachon;
    - verse[n=34]: íu quimit sálida thiu mer   \   thaz síe so ahtent íuer.
    - verse[n=35]: Thanne se zéllent thuruh mih   \   al úbil anan íuih
    - verse[n=36]: (thaz ni híluh íuih):   \   thaz líegent siẹ ál thuruh mih.
    - verse[n=37]: Blíthet íuih múates   \   joh harto fréwet íuih thes,
    - verse[n=38]: íu ist in hímile thuruh tház   \   mihil lón garawaz.
    - verse[n=39]: Iro ánon ouh so dátun,   \   thero fórasagono áhtun;
    - verse[n=40]: bi thiu ni lázet iu iz in wár   \   wesan hárto filu suar.
  - chapter[n=17]:
    - foreign[lg=lat-Latn]: XVII.
    - foreign[lg=lat-Latn]: 'VOS ESTIS SAL TERRAE, ET: VOS ESTIS LUX MUNDI.'
    - verse[n=1]: Ir bírut mihil wérda   \   salz therera érda,
    - verse[n=2]: íueraz giráti   \   scal salzan wóroltdati;
    - verse[n=3]: Tház sie mit then wúnton   \   nirfúlen in then súnton,
    - verse[n=4]: noh mit thémo meine   \   ni werden zi áz eine;
    - verse[n=5]: Ir síe, sọ ih íuih héize,   \   gidúet mir filu súaze,
    - verse[n=6]: joh io mír in múate   \   sie líubet zi gúate.
    - verse[n=7]: 'Oba iz zi thíu wirdit,   \   thaz thaz sálz firwirdit:'
    - verse[n=8]: wer fíndit untar mánne,   \   mit wiu man gisálze iz thanne?
    - verse[n=9]: Zi wíhtu iz sid ni hílfit,   \   ni si tház man iz firwírfit;
    - verse[n=10]: zi thíu ist iz thoh gimúati,   \   theiz dréten thar thie líuti.
    - verse[n=11]: Ir birut óuh ubar thaz   \   in lioht scínantaz
    - verse[n=12]: in thesemo érdringe,   \   thaz worolt írri ni ge.
    - verse[n=13]: Nist búrg thaz sih gibérge,   \   thiu sténtit ufan bérge,
    - verse[n=14]: in hóhemo nólle,   \   thoh siz gérno wolle.
    - verse[n=15]: Ni brénnit man ouh thuruh tház   \   giwísso sinaz líohtfaz,
    - verse[n=16]: tház er iz biwélze,   \   mit múttu bistúrze;
    - verse[n=17]: Suntar thés gihelfe,   \   thaz er iz irhéffe
    - verse[n=18]: úfan hohaz kérzistal,   \   thaz iz líuhte ubar al.
    - verse[n=19]: Sáma ni mag iz wérdan,   \   tház ir sit gibórgan;
    - verse[n=20]: ófan weset thrato   \   íues selbes dáto!
    - verse[n=21]: Ni liuhte líoht íuer,   \   man íuih lóbon thes thiu mér,
    - verse[n=22]: odo man thío mehti   \   zéllen íu zi kréfti;
    - verse[n=23]: Suntar thie siu scówon,   \   sih fora góte frowon,
    - verse[n=24]: joh góte thero wérko   \   mánnilih githánko!
  - chapter[n=18]:
    - foreign[lg=lat-Latn]: XVIII.
    - foreign[lg=lat-Latn]: NOLITE PUTARE QUIA VENI SOLVERE LEGEM.
    - verse[n=1]: Ni wánet thaz gizámi,   \   thaz ih zi thíu quami,
    - verse[n=2]: ih mih in thíu rachi,   \   then wízzod firbrachi,
    - verse[n=3]: Ódo, so ih nu rédino,   \   thehein thero fórasagono;
    - verse[n=4]: súntar ih mit thúlti   \   siu bédiu wola irfúlti.
    - verse[n=5]: 'Giwísso, ih sagen íu in álawar,   \   thaz ni híluh íuih sar:'
    - verse[n=6]: ni éigut ir merun gúati   \   thanne thiz héroti --
    - verse[n=7]: Ni gifáhit íuih ío thaz héil,   \   thaz eigit hímilriches deil,
    - verse[n=8]: zi themo scónen lante   \   io íuer fúaz giwente.
    - verse[n=9]: Wízut ir thia rédina   \   (thio búah thio sagent thánana),
    - verse[n=10]: wio ther wízzod thuruh nót   \   alten líutin gibot?
    - verse[n=11]: Sie quédent, er giwúagi,   \   thaz mán mán ni sluagi;
    - verse[n=12]: quit, gót sih belge thráto   \   súlichero dáto.
    - verse[n=13]: Íh zell iụ afur thánana   \   mínes selbes rédina,
    - verse[n=14]: 'selbon bán minan,   \   then íh heizu afur scríban:'
    - verse[n=15]: Thaz mánnilih gibórge,   \   sih zị íamanne ni bélge,
    - verse[n=16]: joh ouh thaz bimíde,   \   er mán nihein ni níde.
    - verse[n=17]: Thaz selba wérk weltit,   \   er génaz baz gihéltit,
    - verse[n=18]: mit giháltnissu giwéizit,   \   thaz wízzod inan héizit.
    - verse[n=19]: Óba thu thes bigínnes,   \   thaz thu géba bringes,
    - verse[n=20]: gífti gimuate   \   zi themo gótes biete,
    - verse[n=21]: Yrhugis thar thoh éines man,   \   ther thir si irbólgan,
    - verse[n=22]: 'thoh iz so lúzil wári,   \   in muat thir ér ni quami:'
    - verse[n=23]: Ni biut iz fúrdir thara mér;   \   far, bisúani thih er!
    - verse[n=24]: iz ist ér (ih sagen thir tház)   \   góte filu léidaz.
  - chapter[n=19]:
    - foreign[lg=lat-Latn]: XIX.
    - foreign[lg=lat-Latn]: 'QUI VIDERIT MULIEREM, ET: NON JURARE, ET: INIMICOS [DILIGERE].'
    - verse[n=1]: Zalt er óuh tho thuruh nót,   \   wio ther wízzod gibot,
    - verse[n=2]: giwísso thar gifúaro,   \   thaz mán nihein ni húoro.
    - verse[n=3]: '"Íh", quad, "avur ságen iu,   \   ther wib biscówot zi thíu'
    - verse[n=4]: 'thaz sar in thémo friste   \   zi thíu nan es gilúste:'
    - verse[n=5]: Er húorot sia giwáro   \   in herzen jú sar suáro
    - verse[n=6]: mit únreinemo múate;   \   nirgéit imo iz zi gúate. --
    - verse[n=7]: Thaz mán sih ni firsuérie,   \   thaz, wan ih, wízod werie;
    - verse[n=8]: mínu wort thiu wérrent,   \   tház ir sar ni suérrent.
    - verse[n=9]: Thaz ist giwára mera,   \   thaz ságen ih íu in wára;
    - verse[n=10]: man báz in so giwártent   \   jóh sih baz giháltent. --
    - verse[n=11]: Ther wízod gibiutit grázzo,   \   man sinan fíant hazzo,
    - verse[n=12]: joh íagilicher mánno   \   sinan fríunt minno.
    - verse[n=13]: Wio íh iu hiar gibíete,   \   thaz hóret ío zi gúate;
    - verse[n=14]: 'ih íuih nu ni hílu thaz,   \   harto sízit íu iz baz:'
    - verse[n=15]: Íuan fíant minnot,   \   so gibíutit druhtin gót;
    - verse[n=16]: mínnot io thie grázzo   \   so wér sosọ íuih házzo.
    - verse[n=17]: Betot gérno io bi thíe   \   so wer so iu úbilo gidue,
    - verse[n=18]: thaz ir gót io thuruh nót   \   in thésen datin bílidot.
    - verse[n=19]: Sit io in dátin filu línd,   \   tház ir weset gótes kind;
    - verse[n=20]: si drúhtin iu zi bílide   \   ther búit ufan hímile.
    - verse[n=21]: Er lazit súnnun sina   \   scínan filu blída,
    - verse[n=22]: joh régana gilíche   \   allemo érdriche;
    - verse[n=23]: Giwísso, thaz ni híluh thih,   \   thoh sínt thie liuti míssilih,
    - verse[n=24]: féhemo muate,   \   úbile joh gúate.
    - verse[n=25]: 'Oba iu thio mínna sint nu héiz   \   zi then ir bírut filu zéiz:'
    - verse[n=26]: ziu scal iu lón sin thanana gúat?   \   thaz ouh héithiner duat;
    - verse[n=27]: 'Thaz fullent óuh filu frám   \   selb thie súntigun man:'
    - verse[n=28]: sie lazent ín io then in múat   \   so wer so in líobes filu duat.
  - chapter[n=20]:
    - foreign[lg=lat-Latn]: XX.
    - foreign[lg=lat-Latn]: ATTENDITE NE JUSTITIAM VESTRAM FACIATIS CORAM HOMINIBUS.
    - verse[n=1]: Oba thu ármen wihtin   \   duest drost mit éregrehtin
    - verse[n=2]: joh thir wólles ana rúam   \   elemósyna giduan;
    - verse[n=3]: Odo wérk guatu   \   joh drúhtine gimúatu
    - verse[n=4]: 'wólles io mit wíllen   \   fora góte irfúllen:'
    - verse[n=5]: Dúa, so ih thir zéllu,   \   thiu selbun thíng ellu
    - verse[n=6]: gibórgenero werko,   \   thaz thir es gót githanko;
    - verse[n=7]: Ni duas thu só, ih sagen thir éin:   \   lon ni hábes thu es nihéin,
    - verse[n=8]: ouh fona góte ana wánk   \   so ni químit thir es thank.
    - verse[n=9]: Oba thu in réhtredina   \   thir wírkes elemósyna
    - verse[n=10]: (thir zéllụ ih ein gizámi):   \   ni duaz zi lútmari.
    - verse[n=11]: Líchicera in wara   \   thie duent sia lútmara,
    - verse[n=12]: ófono untar mánne,   \   thaz sie se lóbon thanne;
    - verse[n=13]: Sie eigun, wízit ir thaz,   \   thár thaz lon állaz;
    - verse[n=14]: ih sagen iu in álawara:   \   ni wírdit in es méra.
  - chapter[n=21]:
    - foreign[lg=lat-Latn]: XXI.
    - foreign[lg=lat-Latn]: QUOMODO SIT ORANDUM, ET DE ORATIONE DOMINICA.
    - verse[n=1]: Óba thu ouh bigínnes   \   thaz thu zi góte thinges,
    - verse[n=2]: 'ínti thu githénkes   \   thaz thin gibét wirkes:'
    - verse[n=3]: Thaz si in hérzen thanne,   \   thaz thír es wiht ni intfálle;
    - verse[n=4]: gidóugno in themo múate,   \   theiz thír irge zi gúate!
    - verse[n=5]: In hérzen si iz scono,   \   thaz iu es gót gilono,
    - verse[n=6]: si ther githáng iu festi   \   ínnan theru brústi;
    - verse[n=7]: Thaz io bi themo méine   \   thaz múat si fasto héime,
    - verse[n=8]: then húgu in then githánkon   \   ni lázet wergin wánkon!
    - verse[n=9]: Ni lazet fáran iu thaz múat   \   so then dríagarin duat;
    - verse[n=10]: úmbi kérit sih thaz múat   \   sélb so mo ther háls duat;
    - verse[n=11]: Thaz duent sie állaz zi thíu,   \   ther liut se lóbo bi thíu,
    - verse[n=12]: joh sie se éren thuruh tház;   \   bi thiu nist es wíht in thiu
        baz.
    - verse[n=13]: Wéist thu weih thir rédinon:   \   thaz selba lób theist thaz lón;
    - verse[n=14]: giwisso wízist thu thaz:   \   in thíu gisteit iz állaz.
    - verse[n=15]: Thanne ir bétot, wizit tház,   \   duet iz kúrzlichaz,
    - verse[n=16]: ni rúachit druhtin hárto   \   thero mánagfalton wórto;
    - verse[n=17]: In hérzen betot hárto   \   kúrzero wórto
    - verse[n=18]: joh lútoro tháre,   \   thaz iz gót gihore!
    - verse[n=19]: Thaz lón laz imo állaz,   \   thaz thes gibetes si thiu báz,
    - verse[n=20]: thaz thu in théra dati   \   ni firlíasest thie árabeiti.
    - verse[n=21]: Ir ni thúrfut bi thíu;   \   got irkénnit in iu,
    - verse[n=22]: ér ir imo iz zéllet   \   állaz thaz ir wóllet.
    - verse[n=23]: Gináda sina grúazet,   \   so minu wórt iu iz súezent,
    - verse[n=24]: mines sélbes lera   \   (ni thárf es wesan méra);
    - verse[n=25]: Sos ih íuih ubar ál   \   hiar nu léren scal;
    - verse[n=26]: 'firfáhent iogilícho   \   thiu iz allaz gáralicho:'
    - verse[n=27]: Fáter unser gúato,   \   bist drúhtin thu gimýato
    - verse[n=28]: in hímilon io hóher,   \   wíh si námo thiner.
    - verse[n=29]: Biquéme uns thinaz ríchi,   \   thaz hoha hímilrichi,
    - verse[n=30]: thára wir zua io gíngen   \   joh émmizigen thíngen.
    - verse[n=31]: Si wíllo thin hiar nídare,   \   sos ér ist ufin hímile;
    - verse[n=32]: in érdu hilf uns híare,   \   so thu éngilon duist nu tháre.
    - verse[n=33]: Thia dágalichun zúhti   \   gib híut uns mit ginúhti,
    - verse[n=34]: joh fóllon ouh, theist méra,   \   thínes selbes lera.
    - verse[n=35]: Scúld bilaz uns állen,   \   so wír ouh duan wóllen,
    - verse[n=36]: súnta thia wir thénken   \   joh émmizigen wírken.
    - verse[n=37]: Ni firláze unsih thin wára   \   in thes wídarwerten fára,
    - verse[n=38]: thaz wír ni missigángen,   \   thara ána ni gifállen.
    - verse[n=39]: Lósi unsih io thánana,   \   thaz wir sin thíne thegana,
    - verse[n=40]:
      - joh mit ginádon thinen   \   then wéwon io bimíden.
      - foreign[lg=lat-Latn]: Amen.
    - verse[n=41]: 'Ob ir in múat iu lazet,   \   thaz súnta ir io bilázet:'
    - verse[n=42]: so dilont síno guati   \   thio iuo míssidati;
    - verse[n=43]: 'Ther thar afur só ni dúat   \   (lazet quéman iu iz in múat!):'
    - verse[n=44]: gizélit sint themo in thráti   \   allo thịo úndati.
  - chapter[n=22]:
    - foreign[lg=lat-Latn]: XXII.
    - foreign[lg=lat-Latn]: 'NEMO POTEST DUOBUS DOMINIS SERVIRE; ET: NON COGITANDUM
        IN CRASTINUM.'
    - verse[n=1]: Ni mag thaz mán duan nihéin,   \   thaz thiono héreren zuein,
    - verse[n=2]: thaz er irfúlle io follon   \   bédero willon;
    - verse[n=3]: Ni thúrfut ir bigínnan   \   thaz ír ouh megit bríngan,
    - verse[n=4]: thaz ir góte thionot   \   joh thóh thia wórolt minnot.
    - verse[n=5]: In múate sị iu giféstit,   \   thaz múases iu ni brístit;
    - verse[n=6]: mit suórgon ouh ni rátet   \   mit wíu ir íuih wátet.
    - verse[n=7]: Fúrira ist thiu séla,   \   thaz múas ni si iu méra,
    - verse[n=8]: thes líchamen dati   \   thánne sin giwáti.
    - verse[n=9]: 'Séhet these fógala   \   thie hiar flíagent óbana:'
    - verse[n=10]: zi ákare sie ni gángent   \   joh ouh wíht ni spínnent;
    - verse[n=11]: Thoh ni brístit in thes   \   (zi wáru thoh ginúages),
    - verse[n=12]: ní sie sih ginérien   \   joh scóno giwerien.
    - verse[n=13]: Biginnet ánascowon   \   thio frónisgon blúomon,
    - verse[n=14]: 'thar líuti after wége gent,   \   thie in themo ákare stent:'
    - verse[n=15]: Sálomon ther rícho   \   ni wátta sih gilícho,
    - verse[n=16]: thaz ságen ih iu in alawár,   \   so ein thero blúomono thar.
    - verse[n=17]: Nu er tház so wilit wérren,   \   thaz míthont scal irthórren,
    - verse[n=18]: 'thie fógala ouh zi wáre,   \   thie íu sint úndiure:'
    - verse[n=19]: Wio harto míhiles mer   \   suórget druhtin íuer?
    - verse[n=20]: thu mo líabara bist   \   thanne al gifúgiles thaz ist.
    - verse[n=21]: Er gidúit (thaz thu wéist)   \   thaz thu nákot ni geist,
    - verse[n=22]: joh ouh gíbit thir thia wíst   \   thu húngiru nirstírbist.
    - verse[n=23]: Gidúan ni mahtu in wára   \   thih mínniron noh méra,
    - verse[n=24]: hár nihéin, hugi ouh thés,   \   thu iz álleswio gifárawes.
    - verse[n=25]: Bi thiu laz thia suórga (theist es gúat)   \   themo thih súlichan
        giduat,
    - verse[n=26]: mit wáti er thih io wérie   \   joh émmizigen nérie.
    - verse[n=27]: Er wéiz ana zuíval,   \   thaz ir es bithúrfut ubar ál,
    - verse[n=28]: ni múgut ouh firlázan,   \   nị ir súlih sculit níazan.
    - verse[n=29]: Súachet io mit máhti   \   thes hímilriches ríhti;
    - verse[n=30]: iu biquímit, ih sagen iu tház,   \   thaz ándaraz állaz.
    - verse[n=31]: Nist iuer nihéin (thaz ist wár)   \   so hárto sulih dúfar,
    - verse[n=32]: thin kínd thih bitte brótes,   \   thaz thu mo stéina bietes;
    - verse[n=33]: Ouh gibórges thu thés,   \   bítit er thih físges,
    - verse[n=34]: ni biutist thía meina   \   nátarun nihéina;
    - verse[n=35]: Ni bíutist ouh in wára   \   scórpion (thia zála),
    - verse[n=36]: harto bórgest thu thés,   \   bítit er thih éies.
    - verse[n=37]: Nu ir bírut thes giwón,   \   ir frúma gebet kíndon,
    - verse[n=38]: 'joh ál thaz in líchet,   \   thaz ír se ni bisuíchet:'
    - verse[n=39]: Wio harto míhiles mer   \   gíbit druhtin íuer
    - verse[n=40]: gúat, ob ir mo fólget   \   joh inan bítten wollet?
    - verse[n=41]: 'Bittet ágaleizo   \   joh hárto filu héizo:'
    - verse[n=42]: thaz ságen ih iu in alawár,   \   thia fruma gíbit er íu sar.
  - chapter[n=23]:
    - foreign[lg=lat-Latn]: XXIII.
    - foreign[lg=lat-Latn]: 'OMNIA QUAECUNQUE VULTIS UT FACIANT VOBIS HOMINES; ET:
        CAVENDUM A FALSIS PROPHETIS.'
    - verse[n=1]: Nu léru ih íuih hárto   \   kúrzero wórto,
    - verse[n=2]: wio ír giduet fóllon   \   then drúhtines wíllon.
    - verse[n=3]: Ni dúa (zéllu ih thir éin)   \   widar mánno nihein
    - verse[n=4]: wíht in worolti álles,   \   ni so thu thír wolles;
    - verse[n=5]: Mit thíu ir thanne irfúllet   \   thaz fórasagon síngent,
    - verse[n=6]: joh wírket iogilícho   \   then wizod fóllicho.
    - verse[n=7]: Wártet iu io hárto   \   fon dríagero wórto,
    - verse[n=8]: fon fórasagon lúggen;   \   thes scúlut ir io gihúggen.
    - verse[n=9]: Sie sínt iu in ánaratin   \   in scáfinen giwátin,
    - verse[n=10]: thar buent ínne in wáre   \   wólva filu suáre.
    - verse[n=11]: Ni múgun sie iu wánkon,   \   séhet zị iro wérkon,
    - verse[n=12]: joh in álathrati   \   scówot iro dáti;
    - verse[n=13]: Ni dúit man untar mánnon   \   thaz thrúbon lese ir thórnon,
    - verse[n=14]: in hiafon fígon thanne,   \   thóh man es bigínne.
    - verse[n=15]: Úbil boum birit tház   \   thaz ímo ist io gisláhtaz;
    - verse[n=16]: so dúat ouh ther gúato,   \   iz límphit so gimúato.
    - verse[n=17]: Then úbilon sie brénnent,   \   iz mán ouh al so wóllent;
    - verse[n=18]: then gúaton áfur ana wan   \   lázent sie mit frídu stan.
    - verse[n=19]: In hímil al ni géngit   \   (joh iz gót ni hengit,
    - verse[n=20]: iz wírdit noh giwéizit!)   \   thaz mih drúhtin heizit;
    - verse[n=21]: Giwisso wízit ana wan:   \   thie lázit man thar íngan
    - verse[n=22]: thie híar giwirkent fóllon   \   mines fáter willon.
    - verse[n=23]: Ih ságen iu in alawár:   \   klagont mánage sih thár
    - verse[n=24]: mit séren mánagfalton   \   joh léidlichen wórton;
    - verse[n=25]: Quit íogilih in thráti,   \   thaz er zéichan dati
    - verse[n=26]: in mínes namen námati,   \   thaz ih thoh thés gihogeti.
    - verse[n=27]: Ih zéll in thanne in gáhun,   \   thaz sie mir kúnd ni warun,
    - verse[n=28]: 'theih er sie hál ju lango,   \   ni rúach ih iro thíngo:'
    - verse[n=29]: Fare in álethrati   \   so wer so io úbil dati,
    - verse[n=30]: fon mír in alagáhe,   \   joh sih mir ni náhe!"
  - chapter[n=24]:
    - foreign[lg=lat-Latn]: XXIV.
    - foreign[lg=lat-Latn]: CONCLUSIO LIBRI SECUNDI.
    - verse[n=1]: Thiz lerta Kríst in wara   \   joh mánagfalto méra;
    - verse[n=2]: ih ságen thir zi wáre:   \   maht sélbo iz lesan tháre,
    - verse[n=3]: Sina mánunga álla   \   joh léra filu fólla,
    - verse[n=4]: thráwa ouh filu suára,   \   thaz ságen ih thir in wára.
    - verse[n=5]: Ni mág man thaz irzéllen,   \   thóh wir es bigínnen;
    - verse[n=6]: thera léra guati   \   was hárto thiu gimuati.
    - verse[n=7]: So er zi thíu tho gifíang,   \   fon themo bérge er nídar giang,
    - verse[n=8]: fólgete mo githíuto   \   al ménigi thero líuto.
    - verse[n=9]: Er sélbo tho giméinta,   \   thar hórngibruader héilta
    - verse[n=10]: mit sinen wórton gahun,   \   thar al thie líuti iz sahun;
    - verse[n=11]: Tház sies wola lústi,   \   thiu léra in wari fésti,
    - verse[n=12]: thia se thár innan thés   \   hortun míthontes;
    - verse[n=13]: Thaz síe irwáchetin frúa   \   joh hogtin hárto tharazua,
    - verse[n=14]: jóh iz wari fésti   \   ínnan iro brústi;
    - verse[n=15]: Thaz in thiu múat ni wánkon,   \   sin fástọ in then githánkon,
    - verse[n=16]: in húge joh in múate   \   zi allemo ánaguate.
    - verse[n=17]: Dua drúhtin uns zi núzze,   \   thaz uns iz wóla sizze;
    - verse[n=18]: biscírmi unsih thes léides,   \   fon thínen ni giscéides;
    - verse[n=19]: Tház wir ni bifállen   \   fon thinen líobon allen,
    - verse[n=20]: fon selben drúten thinen,   \   thia zála wir bimíden!
    - verse[n=21]: Giréino uns thia githánka,   \   wir bírun thine scálka,
    - verse[n=22]: mit ginádono ginúhti   \   fon súntono súhti;
    - verse[n=23]: Hált unsih in nótin   \   fon allen wídarmuatin,
    - verse[n=24]: thaz múazin wir biwánkon   \   then ábahen githánkon!
    - verse[n=25]: Biscírmi unsih in thráti   \   fon alleru úndati,
    - verse[n=26]: fon égislichen súhtin   \   mit thínes selbes máhtin!
    - verse[n=27]: Thinu wórt hiar óbana,   \   thi uns zéllent alla rédina --
    - verse[n=28]: tharạzúa firlih uns múates   \   joh húges filu gúates;
    - verse[n=29]: Firlíh uns, druhtin, állen,   \   thaz wir thaz thín io wollen,
    - verse[n=30]: mit wérkon io irfúllen   \   thaz thínu wort uns zéllen;
    - verse[n=31]: Thaz wir tharzúa húggen,   \   in hérzen uns iz léggen,
    - verse[n=32]: wíht es ni firléiben   \   ni wir iz thár gikleiben!
    - verse[n=33]: Firdríb fon uns in thráti   \   allo míssodati,
    - verse[n=34]: thiz féstino uns in múate,   \   theiz úns irge zi gúate,
    - verse[n=35]: Thaz wír tharana wérkon   \   mit wákaren githánkon,
    - verse[n=36]: joh wír thaz io áhton   \   mit lúteren gidráhton!
    - verse[n=37]: Ther scádo fliehe in gáhe,   \   joh thíz sih uns io náhe,
    - verse[n=38]: joh mit thíu giwerkon   \   thaz thu úns es muazis thánkon;
    - verse[n=39]: Thaz wir mánahoubit   \   zi thínen sin gifúagit,
    - verse[n=40]: thie thíonost thin hiar dátun,   \   so síe thih, druhtin, bátun;
    - verse[n=41]: Jóh wir wesen blíde   \   in themo éwinigen líbe,
    - verse[n=42]: mit scalkon thínen iamer   \   (wir ni géron wihtes mér),
    - verse[n=43]: Mit éngilon thínen;   \   thaz wir then wéwon miden,
    - verse[n=44]: in hímilriche in ríhti   \   in thíneru gisíhti;
    - verse[n=45]: Fon éwon unz in éwon   \   mit then drútselon,
    - verse[n=46]:
      - fon wórolti zi wórolti   \   sín thih iamer lóbonti!
      - foreign[lg=lat-Latn]: Amen.
      - foreign[lg=lat-Latn]: Explicit liber secundus.
  - chapter[n=_]:
    - foreign[lg=lat-Latn]: INCIPIUNT CAPITULA LIBRI TERTII. DE MIRACULIS DOMINI.
    - verse[n=1]:
      - foreign[lg=lat-Latn]: I.
      - foreign[lg=lat-Latn]: Praefatio libri tertii.
    - verse[n=2]:
      - foreign[lg=lat-Latn]: II.
      - foreign[lg=lat-Latn]: Erat quidam regulus.
    - verse[n=3]:
      - foreign[lg=lat-Latn]: III.
      - foreign[lg=lat-Latn]: Moraliter.
    - verse[n=4]:
      - foreign[lg=lat-Latn]: IV.
      - foreign[lg=lat-Latn]: Prope erat pascha Judaeorum.
    - verse[n=5]:
      - foreign[lg=lat-Latn]: V.
      - foreign[lg=lat-Latn]: Moraliter.
    - verse[n=6]:
      - foreign[lg=lat-Latn]: VI.
      - foreign[lg=lat-Latn]: Abiit Jesus trans mare Galileae.
    - verse[n=7]:
      - foreign[lg=lat-Latn]: VII.
      - foreign[lg=lat-Latn]: Spiritaliter.
    - verse[n=8]:
      - foreign[lg=lat-Latn]: VIII.
      - foreign[lg=lat-Latn]: Voluit eum populus regem facere; et quomodo ambulabat
          super mare.
    - verse[n=9]:
      - foreign[lg=lat-Latn]: IX.
      - foreign[lg=lat-Latn]: Obtulerunt ei omnes male habentes.
    - verse[n=10]:
      - foreign[lg=lat-Latn]: X.
      - foreign[lg=lat-Latn]: De muliere Chananea.
    - verse[n=11]:
      - foreign[lg=lat-Latn]: XI.
      - foreign[lg=lat-Latn]: Moraliter.
    - verse[n=12]:
      - foreign[lg=lat-Latn]: XII.
      - foreign[lg=lat-Latn]: Venit Jesus in partes Caesareae Philippi.
    - verse[n=13]:
      - foreign[lg=lat-Latn]: XIII.
      - foreign[lg=lat-Latn]: Precepit ne cui dicerent, quia ipse esset Christus;
          et increpatio Petri et de visione in monte.
    - verse[n=14]:
      - foreign[lg=lat-Latn]: XIV.
      - foreign[lg=lat-Latn]: Brevis ammonitio de signis.
    - verse[n=15]:
      - foreign[lg=lat-Latn]: XV.
      - foreign[lg=lat-Latn]: Ambulabat Jesus in Galileam; non enim volebat in Judaeam
          ambulare.
    - verse[n=16]:
      - foreign[lg=lat-Latn]: XVI.
      - foreign[lg=lat-Latn]: Jam die festo mediante ascendit.
    - verse[n=17]:
      - foreign[lg=lat-Latn]: XVII.
      - foreign[lg=lat-Latn]: Perrexit Jesus in montem oliveti.
    - verse[n=18]:
      - foreign[lg=lat-Latn]: XVIII.
      - foreign[lg=lat-Latn]: Quis ex vobis arguet me de peccato?
    - verse[n=19]:
      - foreign[lg=lat-Latn]: XIX.
      - foreign[lg=lat-Latn]: Moraliter.
    - verse[n=20]:
      - foreign[lg=lat-Latn]: XX.
      - foreign[lg=lat-Latn]: De caeco nato.
    - verse[n=21]:
      - foreign[lg=lat-Latn]: XXI.
      - foreign[lg=lat-Latn]: Spiritaliter.
    - verse[n=22]:
      - foreign[lg=lat-Latn]: XXII.
      - foreign[lg=lat-Latn]: Facta sunt encoenia Hierosolimis.
    - verse[n=23]:
      - foreign[lg=lat-Latn]: XXIII.
      - foreign[lg=lat-Latn]: Erat quidam languens Lazarus a Bethania.
    - verse[n=24]:
      - foreign[lg=lat-Latn]: XXIV.
      - foreign[lg=lat-Latn]: Venit ergo Jesus et invenit eum jam quatuor dies in
          monumento habentem.
    - verse[n=25]:
      - foreign[lg=lat-Latn]: XXV.
      - foreign[lg=lat-Latn]: Collegerunt ergo pontifices et pharisaei concilium.
    - verse[n=26]:
      - foreign[lg=lat-Latn]: XXVI.
      - foreign[lg=lat-Latn]: Moraliter.
    - verse[n=27]:
        foreign[lg=lat-Latn]: Expliciunt capitula libri tertii. Incipit liber tertius.
  - chapter[n=1]:
    - foreign[lg=lat-Latn]: I.
    - foreign[lg=lat-Latn]: PRAEFATIO LIBRI TERTII.
    - verse[n=1]: Mit selben Krístes segenon   \   wíll ih hiar nu rédinon
    - verse[n=2]: in einan lívol suntar   \   thiu séltsanun wuntar
    - verse[n=3]: (Fon themo wúntarliche)   \   thiu er déta hiar in ríche,
    - verse[n=4]: unz ér was hiar in wórolti,   \   er tóthes bi unsih kóroti;
    - verse[n=5]: Thiu zéichan séltsanu,   \   súmu thoh zi wáru,
    - verse[n=6]: wanta, thoh er wólle,   \   nist mán ther siu al irzélle.
    - verse[n=7]: Ni scríbu ih nu in alawár   \   so sih ther órdo dregit thár,
    - verse[n=8]: súntar so thie dáti   \   mir quément in githáhti.
    - verse[n=9]: Gináda ih sina férgon   \   mit fórahtlichen suórgon,
    - verse[n=10]: er ouh in thésemo werke   \   zéichan sinaz wírke;
    - verse[n=11]: In thesen búachon wanne   \   ih áwiggon ni gánge,
    - verse[n=12]: ih réhto joh hiar scóno   \   giscribe dáti frono.
    - verse[n=13]: 'Er déta thaz hálze líafun   \   joh stúmme man ouh ríafun:'
    - verse[n=14]: er dúe theih hiar ni hínke,   \   thes sénses ouh ni wénke;
    - verse[n=15]: Hórngibruader héile:   \   er míh ouh hiar giréine
    - verse[n=16]: fon éitere joh fon wúnton:   \   fon mínen suaren súnton!
    - verse[n=17]: In ín irhuggu ih léwes   \   léides filu séres;
    - verse[n=18]: ríuzit mir thaz hérza,   \   thaz dúat mir iro smérza.
    - verse[n=19]: Drúhtin, fon then stánkon,   \   thaz muaz ih sér biwánkon,
    - verse[n=20]: mih ním (ni dua iz zi spáti!),   \   so Lázarum thu dáti!
    - verse[n=21]: 'Fon tóthe inan irquíctos,   \   then líchamon irwáctos:'
    - verse[n=22]: irquicki in mír, theist méra,   \   thia mína muadun séla,
    - verse[n=23]: Theih híar in libe irwízze,   \   zi thinemo dísge ouh sizze,
    - verse[n=24]: so er déta after thíu:   \   ih muazi thíngen zi thiu;
    - verse[n=25]: Tház ih io mit rúachon   \   zi góumon si in then búachon,
    - verse[n=26]: tharana húgge ouh fóllon   \   thínes selbes wíllon!
    - verse[n=27]: Joh tház ih hiar nu zéllu,   \   thin gíft ist iz mit állu;
    - verse[n=28]: thie wízzi dua mir méron   \   zi thínes selbes éron;
    - verse[n=29]: Ni rih súnta, druhtin, mino in thíu,   \   suntar mir wízzi lih
        zi thíu;
    - verse[n=30]: ni fréwit wiht hiar unser múat   \   so thin áblazi dúat!
    - verse[n=31]: Líndo, liobo druhtin mín,   \   laz thia késtiga sin;
    - verse[n=32]: gilóko mir thaz minaz múat,   \   so muater kíndiline dúat.
    - verse[n=33]: Thóh si iz sero fílle,   \   níst ni si ávur wolle
    - verse[n=34]: (súntar si imo múnto),   \   theiz íaman thoh ni wúnto.
    - verse[n=35]: Thia hánt duat si fúri sar,   \   ob íaman rámet es thar;
    - verse[n=36]: gihúgit sar thés sinthes   \   thes íra lieben kíndes.
    - verse[n=37]: Mit hénti siu mo scírmit   \   mit theru si iz míthont fillit;
    - verse[n=38]: ni mag giséhan ira muat   \   thaz imo fíant giduat.
    - verse[n=39]: Ther selbo fáter ouh so dúat;   \   thoh er mo sére sinaz múat,
    - verse[n=40]: thoh dúat er mo avur bithérbi   \   thaz sinaz ádalerbi.
    - verse[n=41]: Scírmi, druhtin, mir ouh só,   \   theih sí thin scálk giwisso;
    - verse[n=42]: thin hánt mih ouh biwérre,   \   thaz fíant mir ni dérre!
    - verse[n=43]: Firlíh ouh mir githínges,   \   thes mines héiminges;
    - verse[n=44]: wis fáter mir joh múater,   \   thu bist min drúhtin guater!
  - chapter[n=2]:
    - foreign[lg=lat-Latn]: II.
    - foreign[lg=lat-Latn]: ERAT QUIDAM REGULUS.
    - verse[n=1]: Tho Kríst in Galiléa quam,   \   ward thaz tho mári sos iz zám,
    - verse[n=2]: joh ward gikúndit sin giwált   \   ubar állaz thaz lant.
    - verse[n=3]: Ein kuning giéiscot iz in wár   \   joh fúar ingegin ímo sar;
    - verse[n=4]: waz mag ih zéllen thir es mér?   \   sin sún was filu síecher.
    - verse[n=5]: Bat ér sih sar irhúabi,   \   mit imo héim fuari,
    - verse[n=6]: thaz er thár gimeinti,   \   then sún imo gihéilti.
    - verse[n=7]: Quad er io bi nóti   \   lagi dáwalonti,
    - verse[n=8]: joh wári in theru súhti   \   mit grozeru únmahti.
    - verse[n=9]: Gab er mo ántwurti   \   mit míhileru mílti;
    - verse[n=10]: 'mit wórton wolt er súazen   \   thia gilóuba in imo búazen:'
    - verse[n=11]: '"Ir zéichan ni giscówot   \   thanne iu wírdit so nót,'
    - verse[n=12]: wuntar séltsanu,   \   ni gilóubet ir zi wáru."
    - verse[n=13]: Wanta ob er gilóubti ubar ál   \   só ịz bi rehte wésan scal,
    - verse[n=14]: 'in hérza imo quámi   \   so iz fora góte zami:'
    - verse[n=15]: Gilóubt er selbo thánne   \   so zimit gótes manne,
    - verse[n=16]: thaz íagiwar ist drúhtin   \   mit sínes selbes máhtin;
    - verse[n=17]: Thaz thén ni tharf man béiten,   \   after stétin leiten,
    - verse[n=18]: ther so kréftiger íst,   \   bihábet thaz in wórolti ist.
    - verse[n=19]: '"Drúhtin", quad er, "zilo thín,   \   oba thu ginádon wili mín;'
    - verse[n=20]: thin gúatiz er biwérbe   \   er mir ther sún irsterbe."
    - verse[n=21]: Sprah druhtin zi ímo sinaz wórt,   \   tház er fuari héimort,
    - verse[n=22]: tház er fuari thárasun;   \   quad, funti gánzan sinan sún.
    - verse[n=23]: Gilóubt er themo wórte   \   joh kérta sih zi lánte,
    - verse[n=24]: sar bi thémo thinge   \   zi themo héiminge.
    - verse[n=25]: Unz ér fuar áhtonti   \   thes sélben wortes máhti,
    - verse[n=26]: gágantun imo blíde   \   thie holdun scálka sine;
    - verse[n=27]: Záltun imo ouh innan thés   \   thráto filu líebes,
    - verse[n=28]: thaz rehto in álawari   \   sin sun ginéran wari.
    - verse[n=29]: Thia zít er éiscota tho   \   (was er es hárto filu fró),
    - verse[n=30]: thia stúnta ouh mit giwúrti   \   wanne imo báz wurti.
    - verse[n=31]: '"Hérero, zéllen wir thir tház:   \   tho síbunta zit thes dáges
        was,'
    - verse[n=32]: gésteren, so sie sáhun,   \   tho ward er gánzer gahun.
    - verse[n=33]: Ni zuivolo múat thinaz,   \   sus fíndist thu iz gidánaz;
    - verse[n=34]: findist zi álaware   \   then liobon dróst sus tháre."
    - verse[n=35]: Yrkánta tho ther fater sár   \   theiz thiu zít was in wár,
    - verse[n=36]: thaz imo iz drúhtin so gilíaz,   \   thia selbun gánzida gihíaz;
    - verse[n=37]: Gilóubta sar tho sélbo   \   ther kuning írdisgo tho
    - verse[n=38]: mit sínemo githígine   \   themo hímilisgen kúninge.
  - chapter[n=3]:
    - foreign[lg=lat-Latn]: III.
    - foreign[lg=lat-Latn]: MORALITER.
    - verse[n=1]: Thiz íst uns úngizami,   \   so íh iz nu firnámi,
    - verse[n=2]: noh ni químit uns thiz gúat   \   in unser ármilichaz múat;
    - verse[n=3]: Thoh hábet er uns gizéigot,   \   joh ouh mit bílide gibót,
    - verse[n=4]: wio wir thoh dúan scoltin,   \   óba wir iz wóltin.
    - verse[n=5]: Ju quam ein scúldheizo   \   bi nótthurfti héizo,
    - verse[n=6]: bat ér sin wórt gimeinti,   \   er sinan skálk heilti;
    - verse[n=7]: Er quad er sélbo quami,   \   then úmmahtin binámi,
    - verse[n=8]: thoh géner thara ni géroti   \   sin selbes géginwerti.
    - verse[n=9]: Ther kúning bat er quámi:   \   ni was Kríste thaz gizámi;
    - verse[n=10]: ther scúldheizo es ni gérota:   \   er thara thoh fáran wolta!
    - verse[n=11]: Hiar stréwit thiu sin gúati   \   in uns thio úbarmuati,
    - verse[n=12]: thia únsera dúmpheit,   \   so wár so iz io zi thíu gigeit.
    - verse[n=13]: Wir lázemes uns líchan   \   mán then filu ríchan,
    - verse[n=14]: firmónames zi nóti   \   anderero ármuati;
    - verse[n=15]: In ín ist uns gimúati   \   góld joh diuro wáti,
    - verse[n=16]: ni némen in thía ahta   \   manno scálkslahta.
    - verse[n=17]: Ni bidráhtot unser súmilih,   \   thaz wir bírun al gilih,
    - verse[n=18]: éinera gibúrti,   \   thoh íz sid súlih wurti;
    - verse[n=19]: In súmen duen zi nídiri   \   thera giscéfti ébini,
    - verse[n=20]: in súmen thuruh thia éra   \   ist uns ther scáz mera.
    - verse[n=21]: Bi thiu hábet unz iz selbo gót   \   hiar fórna nu gibílidot,
    - verse[n=22]: 'natúra in uns ni flíehen   \   joh zi ébine gizíehen:'
    - verse[n=23]: Er wolta sínes thankes   \   wíson thar thes scálkes;
    - verse[n=24]: zemo súne, sih nu zálta,   \   giládoter ni wólta.
    - verse[n=25]: Ob únsih avur ladot héim   \   man ármer thehéin,
    - verse[n=26]: thuruh úbarmuati in wár   \   so suíllit uns thaz múat sar;
    - verse[n=27]: Thes wizun thánk thanne   \   ríchemo manne,
    - verse[n=28]: githankon wórton sinen   \   joh díofo imo ouh ginígen.
  - chapter[n=4]:
    - foreign[lg=lat-Latn]: IV.
    - foreign[lg=lat-Latn]: PROPE ERAT PASCHA JUDAEORUM.
    - verse[n=1]: Thio zíti sih bibráhtun   \   thaz óstoron tho náhtun;
    - verse[n=2]: fúar tho druhtin héilant   \   in Hierosólimono lant.
    - verse[n=3]: Thar quád man thaz tho wári   \   fihuwíari,
    - verse[n=4]: so iz thio búah thar zéllent,   \   in kríahhisgon nan nénnent;
    - verse[n=5]: Wánta man sus wánne   \   wuasg thaz fléisg tharinne,
    - verse[n=6]: thánne man so wólta,   \   zemo óphere scolta.
    - verse[n=7]: Thén bifiangun úmbi   \   pórzicha fínfi,
    - verse[n=8]: thie lagun fól al mannes   \   síaches inti hámmes.
    - verse[n=9]: Thie selbun béitotun thár   \   (wízist thaz in álawar),
    - verse[n=10]: thes warun fárenti   \   thaz sih thaz wázar ruarti.
    - verse[n=11]: Engil gótes guato   \   fuar thar ín gimuato,
    - verse[n=12]: thaz wázar er yrscútita   \   joh in zi héile iz gárota.
    - verse[n=13]: 'Ther thánne thaz gisítota,   \   thar érist inne bádota:'
    - verse[n=14]: so ward er sar io gánzer   \   fon so wíu so er er was hálzer.
    - verse[n=15]: Thar zi thén gizaltan   \   gisáh er einan áltan
    - verse[n=16]: kúmigan suaro   \   ju mánagero járo.
    - verse[n=17]: Wangta zuéin (ih sagen thir tház)   \   thero jaro fíarzug ni was,
    - verse[n=18]: tház er lag zi wáre   \   in thémo selben sére.
    - verse[n=19]: Thie langun zíti Krist gisáh   \   jóh ouh selbo zi ímo sprah,
    - verse[n=20]: ób inan giwúrti   \   thaz er héil wurti?
    - verse[n=21]: Ódo er wanta, méinti,   \   zi themo wázare imo zéinti;
    - verse[n=22]: 'tho kúmt er sina fréisun   \   sus in thésa wisun:'
    - verse[n=23]: '"Drúhtin", quad er, "gúato!   \   nist níaman thero fríunto,'
    - verse[n=24]: thaz mír zi thiu gihélfe,   \   in thaz wázar mih firwérfe;
    - verse[n=25]: Ih ílu thara in thráti,   \   min úmmaht duit iz spáti,
    - verse[n=26]: thara ándere er gigáhent,   \   thaz bád mir untarfáhent."
    - verse[n=27]: '"Stant úf", quad er, "gihori mír,   \   joh nim thin bétti mit
        thir,'
    - verse[n=28]: thes sár nu thu ginéndes,   \   joh gáng ouh thines síndes!"
    - verse[n=29]: So er érist sinu wórt insuab,   \   er thaz bétti sar irhúab,
    - verse[n=30]: joh sar iz thána fuarta   \   so slíumo er thiu gihórta.
    - verse[n=31]: Yrstuant er úf tho snello,   \   so was Krístes willo;
    - verse[n=32]: er sar zi thíu tho gifíang,   \   mit themo bétte thana giang.
    - verse[n=33]: Thes dáges was in wára   \   sámbazdages fíra,
    - verse[n=34]: tho drúhtin thiọ únganzi nám   \   fon themo kúmigen man.
    - verse[n=35]: Quádun tho thie líuti,   \   er únrehto dati,
    - verse[n=36]: thaz er únnotag   \   intéreta then díuren dag.
    - verse[n=37]: '"Ther míh", quad er, "héilta,   \   er sús iz al giméinta;'
    - verse[n=38]: giwisso ságen ih iz iu:   \   er hiaz mih gángan mit thiu."
    - verse[n=39]: Frágetun se thuruh nót,   \   wer ther wári theiz gibót;
    - verse[n=40]: er sar zi théra fristi   \   quad es wíht ni westi.
    - verse[n=41]: Drúhtin selbo in wára   \   giang sár in eina fíara,
    - verse[n=42]: ér joh sin githígini   \   súntar fon ther ménigi.
    - verse[n=43]: Fand er áfter thiu then mán,   \   thó er in thaz hús quam
    - verse[n=44]: thar ther líut io bétota,   \   gináda gotes thígita.
    - verse[n=45]: '"Ja bístu", quad er, "héiler,   \   nu ni súnto thu mér;'
    - verse[n=46]: mit thiu thin múat sih wérie,   \   thir wírs ni gibúrie."
    - verse[n=47]: Er tho in álawari   \   then líutin deta mári,
    - verse[n=48]: tház iz was ther héilant   \   ther inan thes séres inbant.
  - chapter[n=5]:
    - foreign[lg=lat-Latn]: V.
    - foreign[lg=lat-Latn]: MORALITER.
    - verse[n=1]: Hiar múgun wir instántan   \   (thaz éigun wir ouh fúntan),
    - verse[n=2]: thaz quement úmmahti   \   fon súntono suhti.
    - verse[n=3]: Tho er mo firbót thio dáti,   \   thaz er ni súntoti,
    - verse[n=4]: 'thes giwárteti,   \   thaz wírs imo ni wúrti:'
    - verse[n=5]: Tho ríht unsih thiu rédina,   \   thaz wír uns warten thánana,
    - verse[n=6]: thaz súht ni derre uns méra   \   then lídin joh thera séla.
    - verse[n=7]: Bi súslicho dáti   \   so áhtun sin thie líuti,
    - verse[n=8]: joh íagilih in imo ráh   \   thaz er then sámbazdag firbrah.
    - verse[n=9]: Er wialt thera fíra so iz gizám;   \   thaz iro nihéin ni firnám,
    - verse[n=10]: thaz ér mit sinen máhtin   \   was thes dáges druhtin.
    - verse[n=11]: Sie ahtun óuh bi thiu sin mér,   \   wanta in thaz wás filu sér,
    - verse[n=12]: quádun dati mari,   \   thaz got sin fáter wari,
    - verse[n=13]: Jóh er ío bi nóti   \   sih druhtine ébonoti
    - verse[n=14]: in wérkon io gilíchan   \   noh wergin míssilichan.
    - verse[n=15]: Iz íst so giwísso,   \   thoh sie iz ábahotin só,
    - verse[n=16]: thoh iro múates herti   \   iz émmizigen zúrnti,
    - verse[n=17]: Joh io in ábuh kerti   \   thio drúhtines dati,
    - verse[n=18]: thiu zéichan filu máru;   \   thaz wízist thu zi wáru.
    - verse[n=19]: Giwerdo únsih, druhtin, héilen   \   mit líoben drúton thinen,
    - verse[n=20]: joh úns gidua thu sýazo   \   thio unse thúrfti grozo;
    - verse[n=21]: Thaz uns ni wése thaz zi suár,   \   wir únsih io firdrágen hiar,
    - verse[n=22]: joh scóno untar mánnon   \   io émmizigen minnon!
  - chapter[n=6]:
    - foreign[lg=lat-Latn]: VI.
    - foreign[lg=lat-Latn]: ABIIT JESUS TRANS MARE GALILEAE.
    - verse[n=1]: Tház ih hiar nu zéllu,   \   thaz weiz thiu wórolt ellu,
    - verse[n=2]: wúntar filu máraz   \   joh thrato séltsanaz,
    - verse[n=3]: Wio Krist nam fínf leiba   \   joh zuene físka tharazua,
    - verse[n=4]: fon thén gab follon múases   \   finf thúsonton mánnes.
    - verse[n=5]: 'Fuar drúhtin inti síne   \   úbar einan lántse:'
    - verse[n=6]: thio búah iz thar zéllent   \   joh Galiléa iz nennent.
    - verse[n=7]: Bi manegemo séltsane   \   joh wúntoron zi wáre
    - verse[n=8]: 'fuar ímo thar ingégini   \   mihil wóroltmenigi:'
    - verse[n=9]: Únfirslagan héri in war   \   fúar ingegin ímo thar,
    - verse[n=10]: worolt míhil so gizám,   \   wíb inti gómman.
    - verse[n=11]: Nam drúhtin sine thégana   \   inti gíang mit in tho thánana
    - verse[n=12]: in einan bérg hoho;   \   mit ín gisaz thar scóno.
    - verse[n=13]: Wás iz ouh giwísso   \   fora einen óstoron so,
    - verse[n=14]: théso selbun dáti,   \   fóra theru wihun zíti.
    - verse[n=15]: So er thó mit sinen óugon   \   then líut bigonda scówon,
    - verse[n=16]: 'thia selbun ménigi gisáh,   \   zi Phílippus er sús sprah:'
    - verse[n=17]: '"War múgun wir nu bigínnan,   \   mit kóufu brót giwinnan,'
    - verse[n=18]: thaz ther líut gisazi   \   únz er hiar nu gázi?"
    - verse[n=19]: Korata er thía warba   \   thera wéichun gilouba;
    - verse[n=20]: thoh wést er sos er scólta,   \   waz er es dúan wolta.
    - verse[n=21]: 'Er quád ni mohti wérdan,   \   mit kóufu sie biwérban:'
    - verse[n=22]: '"mit míhilemo scázze,   \   ther líut zi thiu gisízze,'
    - verse[n=23]: Thaz íagilichen thánne   \   thoh foller múnd werde,
    - verse[n=24]: then múnd zi thiu irréken,   \   thes brótes wiht gisméken!"
    - verse[n=25]: Andréas sprah tho éiner   \   Pétruse gilánger,
    - verse[n=26]: 'brúader sin gimýato,   \   ther Kristes thégan guato:'
    - verse[n=27]: '"Hiar ist knéht einer,   \   ni wéiz ih wiht es híar mer,'
    - verse[n=28]: ther drégit hiar in sinan nót   \   finf gírstinu brot,
    - verse[n=29]: Ouh zuene físga thármit;   \   theist zi thíu thoh niwíht
    - verse[n=30]: thaz man súlih biete   \   themo mánagfalten thíete."
    - verse[n=31]: '"Dúet", quad ér tho ubarlút,   \   "thaz hiar gisízze ther líut;'
    - verse[n=32]: unz er hiar giréstit,   \   thes brótes in ni brístit."
    - verse[n=33]: Thar was in álawari   \   gráses ouh gifúari,
    - verse[n=34]: mámmunti ginúagaz;   \   thia buah zéllent uns tház.
    - verse[n=35]: 'So thaz héri tho gisáz,   \   thaz brot giségonotaz áz:'
    - verse[n=36]: iz wúahs thar théra ferti   \   in múnde joh in hénti;
    - verse[n=37]: Iz wúahs in alagáhun   \   thar sie alle zúasahun,
    - verse[n=38]: sih mérata iz ginóto   \   zi séti thero líuto;
    - verse[n=39]: Zi súazeru gilústi,   \   thaz ín es thar ni brústi,
    - verse[n=40]: álten inti júngen   \   joh selb then wíbon allen.
    - verse[n=41]: Er sélbo ouh tho giméinta,   \   thie físga in thar gidéilta,
    - verse[n=42]: thie wuahsun óuh thuruh nót   \   io so sélbaz thaz brot.
    - verse[n=43]: Só sie thar tho gázun,   \   thie in themo gráse sazun,
    - verse[n=44]: 'joh mánnilih thar sát ward,   \   so sie thes brótes giward:'
    - verse[n=45]: Gibót tho druhtin sínen,   \   thaz wóla sie thes giílen,
    - verse[n=46]: thie líuti thes firwásin,   \   thie brósmun thar gilásin,
    - verse[n=47]: Thaz sie giháltan wurtin   \   jóh ouh ni firwúrtin;
    - verse[n=48]: thar lásun sie tho álle   \   zuélif korbi fólle.
    - verse[n=49]: Thie líuti thar in gáhun   \   thiz zéichan tho gisáhun,
    - verse[n=50]: 'bigóndun mit githánkon   \   tho drúhtine thánkon:'
    - verse[n=51]: '"Thiz", quádun, "ist giwáro   \   ther fórasago máro'
    - verse[n=52]: (mit iawihtu álles wio iz níst),   \   ther kúnftig héra in wórolt
        ist!"
    - verse[n=53]: Er múases sid gab fóllon   \   fiar thúsonton mánnon,
    - verse[n=54]: seti síbun broto   \   mit físgon ouh gimúato;
    - verse[n=55]: Joh ward thero áleibo,   \   thero físgo ioh thero léibo,
    - verse[n=56]: (ni frázun sie iz állaz)   \   sibun kórbi ubar tház!
  - chapter[n=7]:
    - foreign[lg=lat-Latn]: VII.
    - foreign[lg=lat-Latn]: SPIRITALITER.
    - verse[n=1]: Drúhtin min ther gúato,   \   nu ríhti mih gimúato,
    - verse[n=2]: zi thísu mir then húgu dua   \   joh thaz hérza tharzua,
    - verse[n=3]: Tház ih hiar gizéine   \   waz thiu thin góuma meine,
    - verse[n=4]: mit géistlichen rédinon   \   then thínen liobon thégenon.
    - verse[n=5]: Giwisso wízzun wir tház   \   theiz fora then óstoron wás,
    - verse[n=6]: tho drúhtin wolt es wáltan,   \   fon themo grábe irstántan;
    - verse[n=7]: Símes ouh giwísse:   \   fora themo irstántnisse
    - verse[n=8]: mit mínnon io ginúagen   \   zisámane unsih fúagen!
    - verse[n=9]: Scówomes ouh thánne:   \   wára druhtin gánge,
    - verse[n=10]: wir únsih imo io náhen,   \   thaz wír ni missifáhen.
    - verse[n=11]: Ni si uns wíht méra   \   thánne thiu sin léra;
    - verse[n=12]: ni mínno wiht so súazo   \   io so spór thero fúazo!
    - verse[n=13]: Galiléa, thaz ih quád,   \   theist in frénkisgon rád,
    - verse[n=14]: thaz sih io úmbi zerbit   \   joh émmizigen wérbit.
    - verse[n=15]: Ther sé ist zéssonti,   \   sih sélbon missihábenti,
    - verse[n=16]: stózot sih io in thráti   \   mit mihileru únstati.
    - verse[n=17]: Thiu méinent wio sih zérbit   \   joh thisu wórolt werbit,
    - verse[n=18]: mit úngimachu thuruh nót   \   sih émmizigen stózot.
    - verse[n=19]: Tho selben drúhtines máht   \   súlih untar fúaz drat,
    - verse[n=20]: 'mit sínes selbes tódu   \   úbarfuar thiu bédu:'
    - verse[n=21]: Tho folgeta ímo thuruh tház   \   so er ufan hímile gisaz,
    - verse[n=22]: gilóubtun sino gúati   \   manogo wóroltliuti.
    - verse[n=23]: Thes sarphen wízodes nót   \   bizéinot thisu fínf brot,
    - verse[n=24]: mit thíu er io in nóti   \   thuángta thie líuti.
    - verse[n=25]: Gidar ih zéllen ubarlút:   \   hért ist gerstun kórnes hut,
    - verse[n=26]: ist óuh, so ih forn ju wésta,   \   sínes léibes krusta;
    - verse[n=27]: Thoh findu ih mélo tharínne,   \   in thíu ih es bigínne,
    - verse[n=28]: joh brósmun súaza in alawár:   \   thes senses léib indue ih thár.
    - verse[n=29]: So ist ther wízzod alter   \   úzana hérter;
    - verse[n=30]: thar ist ínne manag gúat   \   thaz géistlicho uns io wóla duat.
    - verse[n=31]: Thaz deta drúhtin, thaz man wéiz,   \   tho er thia krústun firsléiz;
    - verse[n=32]: thaz man thia frúma thar gisáh,   \   tho er thia ríntun firbrah.
    - verse[n=33]: Thie selbun físga zeinent   \   waz fórasagon méinent;
    - verse[n=34]: thiu góuma losget tháre   \   so físg in themo wáge.
    - verse[n=35]: Óba thu ra rúachis,   \   thu thar sia díofo suachis,
    - verse[n=36]: joh thar irfísgot thinaz múat   \   harto mánagfaltaz gúat.
    - verse[n=37]: Ther knéht ther thaz allaz drúag,   \   er es wíht ni giwúag,
    - verse[n=38]: er ímo iz ni ginúzta,   \   furi ándere ouh ni sázta;
    - verse[n=39]: So duent thie Júdeon in wár:   \   sie drágent iro búah thar,
    - verse[n=40]: noh ín thia fruma níazent   \   noh ándere ni lázent.
    - verse[n=41]: Thaz spéntot druhtin híare,   \   thaz ságen ih thir zi wáre;
    - verse[n=42]: nim es hárto gouma:   \   thiz sínt thio selbun góuma.
    - verse[n=43]: Thaz spéntot er in múate   \   uns zi allemo ánaguate
    - verse[n=44]: joh ouh wórolti ubar ál,   \   er unsih wíht es ni hál.
    - verse[n=45]: Waz fórasagon zéllent   \   joh uns thie sélmi singent,
    - verse[n=46]: ouh gibót thaz álta,   \   er géistlicho uns iz zálta;
    - verse[n=47]: Thaz spéntot er nu líutin   \   mit géistlichen dátin,
    - verse[n=48]: mit géistlicheru léru,   \   thaz ságen ih thir zi wáru.
    - verse[n=49]: Ob iz war zi thíu gigat   \   thaz man thia díufi ni firstát,
    - verse[n=50]: 'thero brósmono kléini   \   joh thes brótes reini:'
    - verse[n=51]: Lésent zi ín thia rédina   \   thie hóhun gotes thégana;
    - verse[n=52]: in giscríp iz kléibent   \   thaz míne gilichon léibent.
    - verse[n=53]: 'So wár so iz ío zi thíu gigeit   \   thaz mín gilícho iz ni firstéit:'
    - verse[n=54]: in búah sie iz duent zisámane,   \   giháltan thar zi hábanne;
    - verse[n=55]: Thaz man iz lése tháre   \   giháltan ío bi járe,
    - verse[n=56]: thaz síe uns scono zélitun   \   inti in thie kórbi legitun.
    - verse[n=57]: Sie éigun thaz giwéizit,   \   bi hiu man sie kórbi heizit,
    - verse[n=58]: wanta thiu íro guati   \   hiar thultit ármuati.
    - verse[n=59]: Kórp theist scálklichaz fáz;   \   thoh ni rúachent sie bi tház,
    - verse[n=60]: ni mán sie sus iowánne   \   zi kórbin ginenne;
    - verse[n=61]: Wánta sie sint álle   \   thera Krístes lera fólle,
    - verse[n=62]: thia selba kléinun wizzi   \   thia scríbent sie uns zi núzzi.
    - verse[n=63]: Thaz gras sint ákusti,   \   thes líchamen lústi;
    - verse[n=64]: sie blýent hiar in mánne   \   sar zirthórrenne.
    - verse[n=65]: Wir scúlun thes bigínnan,   \   súlih gras io thuíngan
    - verse[n=66]: jóh thio sino súazi   \   al drétan untar fúazi,
    - verse[n=67]: Thaz siu mit thémo werke   \   al untar úns irwélke
    - verse[n=68]: joh síh ouh widar réhte   \   fúrdir zi úns ni irrihte.
    - verse[n=69]: Ni múgun wir, thoh wir wóllen,   \   thoh wír es ouh bigínnen,
    - verse[n=70]: zi then Kristes góumon sizzen,   \   wir sélbon ni giwizzen.
    - verse[n=71]: Firdrít, so ih quád, thia súazi   \   al úntar thine fúazi,
    - verse[n=72]: thaz siu thir wíht ni derre,   \   thera góuma ni gimérre.
    - verse[n=73]: So thu thaz thánne giduas,   \   so wehsit thir thaz Kristes múas
    - verse[n=74]: in múnde joh in múate   \   zi thínes selbes gúate.
    - verse[n=75]: Lís thir mit giwúrti   \   in thero búahstabo hérti,
    - verse[n=76]: 'grúbilo in giríhti   \   in thes giscríbes slihti:'
    - verse[n=77]: Thar findist thu ío thuruh nót   \   filu géistlichaz brót
    - verse[n=78]: úntar themo gikrúste,   \   in thiu thih es wóla luste.
    - verse[n=79]: Oba thu iz thíko filu dúas,   \   so wéhsit thir thaz Kristes múas
    - verse[n=80]: émmizigen thanne;   \   so quimit iz wóla manne.
    - verse[n=81]: 'So thú io in thía redina   \   thar lángor sizis óbana:'
    - verse[n=82]: so thir ther ábaho githank   \   welket mér ana wank;
    - verse[n=83]: Joh sih thaz grás thar untar thír   \   min irríhtit widar thír,
    - verse[n=84]: thio argun gilústi   \   gébent thir furdir frísti;
    - verse[n=85]: Joh findist thu óuh ana tház   \   thar dréso filu díuraz,
    - verse[n=86]: then fórasagon máron,   \   ther sih thiu brót hiaz meron.
    - verse[n=87]: Thie líuti datun mári   \   thaz fórasago er wári;
    - verse[n=88]: quam úns gilóuba hérasun   \   thaz ér ist selbo gótes sun.
    - verse[n=89]: Er wérd unsih giblíden   \   io zen góumon sinen,
    - verse[n=90]: húngere biwérien   \   joh ouh fon tóde nerien!
  - chapter[n=8]:
    - foreign[lg=lat-Latn]: VIII.
    - foreign[lg=lat-Latn]: VOLUIT EUM POPULUS REGEM FACERE, ET QUOMODO AMBULABAT
        SUPER MARE.
    - verse[n=1]: Wóltun tho thie líuti   \   fáhan nan bi nóti,
    - verse[n=2]: giwísso, thaz ni hílu ịh thih,   \   duan zi kúninge ubar síh.
    - verse[n=3]: Er flóh in thaz gibírgi,   \   thaz ér sih thar gibúrgi;
    - verse[n=4]: giwisso er détaz thuruh tház,   \   bi thiu sin zít noh tho ni was,
    - verse[n=5]: Thaz er nóh tho wolti   \   sin kúning mit giwélti
    - verse[n=6]: ófono zi wáre;   \   bi thiu flóh er sie tho tháre.
    - verse[n=7]: Er tho then júngoron gibot,   \   tház sie fuarin wídorort,
    - verse[n=8]: thaz sie ouh giwár warin   \   joh ubar thaz fár fuarin.
    - verse[n=9]: Síe ouh tho so dátun,   \   joh ángusti sie rúartun;
    - verse[n=10]: mihil úngiwitiri   \   wás in harto wídari.
    - verse[n=11]: So síe in thaz scíf gigiangun,   \   sie wétar sar bifíangun;
    - verse[n=12]: joh féritun sie giwáro   \   in then úndon filu suáro.
    - verse[n=13]: Ther wint thaz scíf fuar jágonti,   \   thie undon blíuenti;
    - verse[n=14]: wás in thrato hérti   \   thaz wétar in theru férti.
    - verse[n=15]: Drúhtin after ín tho giang,   \   so ther líut tho zigiang,
    - verse[n=16]: joh thíe nan firlíazun   \   thie thar zen góumon sazun.
    - verse[n=17]: Gíang er after ín tho sar   \   oba themo wázare thar,
    - verse[n=18]: fásto oba ther úndu,   \   so wír duen hiar in érdu;
    - verse[n=19]: Giang er wégerihti,   \   súahta sin gikníhti,
    - verse[n=20]: sine líebun thégana   \   in then úndon thar tho óbana.
    - verse[n=21]: Bizóh se, tho iz zi dáge want,   \   er sie quámin in lant,
    - verse[n=22]: unz sie in álathrati   \   wárun in ther nóti.
    - verse[n=23]: Sie mér ouh hintarquámun,   \   so síe nan tho gisáhun;
    - verse[n=24]: firnámun in giwári   \   theiz ein gidróg wari.
    - verse[n=25]: Sie tho lúto irháretun   \   thuruh thia suárun fórahtun,
    - verse[n=26]: thuruh thaz míhila úngimah,   \   wanta ér man súlih ni gisáh,
    - verse[n=27]: Thaz mán io thes githáhti,   \   thaz súlih io bibráhti,
    - verse[n=28]: ódo ouh thaz gidáti,   \   thaz wázar er so drati.
    - verse[n=29]: 'Sprah tho drúhtin innan thíu,   \   quad: "wiht ni fórahtet ir
        iu;'
    - verse[n=30]: gihábet iuih báldo,   \   bin íh giwisso iz sélbo!"
    - verse[n=31]: So Petrus tház tho gisáh,   \   fon themo skíff er zi imo spráh,
    - verse[n=32]: gruazta báldo (ih sagen thir tház)   \   then méistar so er giwón
        was.
    - verse[n=33]: '"Drúhtin", quád er, "oba thu ịz bíst   \   joh sélbo thu thar
        géngist,'
    - verse[n=34]: thanne", quad, "gibíut mir,   \   thaz ih quéme thara zi thir."
    - verse[n=35]: '"Quím!" quad druhtin zi imo in wár;   \   wiht ni duálta er es
        sar,'
    - verse[n=36]: nub er zi gánne in thrati   \   sih fon themo skífe dati.
    - verse[n=37]: Er erist wóla sih gifnáh;   \   so er avur then wínt tho gisah,
    - verse[n=38]: joh waz thio úndun worahtun,   \   so rúartun inan fórahtun.
    - verse[n=39]: Ther se nan sár tho sankta,   \   so imo ther hugu wankta;
    - verse[n=40]: ni drúag inan thaz zuíval,   \   so thiu gilóuba ubar ál.
    - verse[n=41]: '"Drúhtin", quad er, "hílf mir,   \   theih thuruh quéme thara
        zi thír,'
    - verse[n=42]: theih híar nu ni firwérde,   \   firlóran ouh ni wérde!"
    - verse[n=43]: Er sína hant tho thénita,   \   then sinan knéht thar nerita,
    - verse[n=44]: ráfsta nan tho wórto   \   thera úngilouba hárto;
    - verse[n=45]: Ziu er scólti io thes githénken   \   joh múates io giwénken
    - verse[n=46]: ouh forahten tódes suari   \   unz er mit ímo wari.
    - verse[n=47]: In thaz skíf er giang tho zi ín,   \   ni fórahtun síe in thes
        thiu mín;
    - verse[n=48]: tho ward in theru stúlli   \   thaz wétar filu stílli.
    - verse[n=49]: Inan ál tho betota   \   thier fón then fréison retita,
    - verse[n=50]: quádun ouh sos iz íst:   \   "thu sélben gotes sún bist."
  - chapter[n=9]:
    - foreign[lg=lat-Latn]: IX.
    - foreign[lg=lat-Latn]: OPTULERUNT EI OMNES MALE HABENTES.
    - verse[n=1]: Ther líut tho géiscota thaz   \   thaz drúhtin thara queman was;
    - verse[n=2]: ingégin fuarun fólkon   \   zen séltsanen wérkon.
    - verse[n=3]: Sie quamun ál zisamane,   \   thiu zéichan thar zi séhanne,
    - verse[n=4]: manag séltsani;   \   bi thiu wérd iz thar so mári.
    - verse[n=5]: Sie brahtun úmmahti   \   joh ellu krúmbu wihti,
    - verse[n=6]: ouh hórngibruader suáre,   \   thaz ságen ih thir zi wáre,
    - verse[n=7]: Blínte joh ouh dóube   \   (thaz mánnilih gilóube);
    - verse[n=8]: ouh thara zi ímo quamun   \   thie in únwizzin warun.
    - verse[n=9]: Sie wúnsgtun, muasin rínan   \   thoh sinan trádon einan
    - verse[n=10]: in sínen giwátin;   \   thaz méra sie ni bátin.
    - verse[n=11]: So wér so nan birúarta,   \   er fruma thána fuarta;
    - verse[n=12]: sálida inti héili   \   thaz wás in thar giméini.
    - verse[n=13]: Sie héili thar io scúafun   \   thie mit gilóubu riafun,
    - verse[n=14]: álles guates io ginúht,   \   wanta ér ist thisu wóroltzuht;
    - verse[n=15]: Wanta ér giscuaf thesa érda   \   joh hímilisga wúnna,
    - verse[n=16]: ouh then sé hiar nídana;   \   bi thiu gíang er thar so óbana.
    - verse[n=17]: Thaz was bi thíu, in war mín:   \   ther selbo wág ther was sín,
    - verse[n=18]: ther selbo sé, thaz ist war;   \   bi thiu nintwéih er mo thár;
    - verse[n=19]: Er was io in théra fristi   \   zi sinen fúazon fésti,
    - verse[n=20]: nintweih imo iowánne   \   zi sínes selbes gánge.
  - chapter[n=10]:
    - foreign[lg=lat-Latn]: X.
    - foreign[lg=lat-Latn]: DE MULIERE CHANANAEA.
    - verse[n=1]: Sus in wége quam ein wíb,   \   wéinota thaz íra lib,
    - verse[n=2]: fólgeta in then lóuftin   \   mit grozen ánaruaftin.
    - verse[n=3]: Ni quam er drúhtine   \   fon héidinemo wibe
    - verse[n=4]: in gánge odo in lóufti   \   sulih ánaruafti.
    - verse[n=5]: Si quam rúafenti,   \   kúmta thio iro thúrfti,
    - verse[n=6]: klágota ira wéwa   \   bi ira dóhter liaba;
    - verse[n=7]: Mit míhilon ríuwon,   \   io so wíb sint giwón,
    - verse[n=8]: io mér inti mér   \   zálta imo thaz ira sér.
    - verse[n=9]: '"Ginádo, druhtin", quad si, "mír,   \   bi thiu rúafu ih zi thir,'
    - verse[n=10]: hélfa thino uns ráten,   \   Davídes sun thes gúaten!
    - verse[n=11]: Min dóhter ist mit séru   \   in únwizzin zi wáru;
    - verse[n=12]: ther díufal ist iru ínne,   \   ther fíant ist io mánne."
    - verse[n=13]: Thaz fuar si rédinonti,   \   after imo hárenti,
    - verse[n=14]: klágota iogilícho   \   thia dohter wénaglicho.
    - verse[n=15]: Thiu drúhtines mílti   \   ni gab es ántwurti;
    - verse[n=16]: thaz wíb io suslih rédota,   \   sélbo druhtin thágeta.
    - verse[n=17]: Tho sprachun thár, so gizám,   \   thie wolawílligun man,
    - verse[n=18]: thie selbun drúta sine   \   húlfun themo wíbe.
    - verse[n=19]: '"Frumi, drúhtin, thaz wib,   \   thaz si unsih láze haben líb,'
    - verse[n=20]: si héra sus ni lóufe   \   joh after úns ni ruafe.
    - verse[n=21]: Ja hilfist thu ío mit willen   \   thesen líutin allen,
    - verse[n=22]: ríchen joh ármen;   \   laz sía thih ouh irbármen!"
    - verse[n=23]: '"Ih ni bín", quad er tho zi ín,   \   "giséntit hera in wórolt
        in,'
    - verse[n=24]: ni si théih gidue githíuti   \   thie mines fáter liuti;
    - verse[n=25]: Íro ist filu irwórtan,   \   ni sínt ouh noh nu fúntan;
    - verse[n=26]: ih quam bi théru noti,   \   theih thie gisámanoti."
    - verse[n=27]: Si was es ágaleizi   \   joh fíal in sine fúazi,
    - verse[n=28]: klagota ío thaz ira sér,   \   thaz iz irbármeti inan mér.
    - verse[n=29]: '"Drúhtin", quad si, "hílf mir!   \   then drost wéiz ih in thir;'
    - verse[n=30]: ginádo in therera ríuwi   \   thinera múadun thiuwi!
    - verse[n=31]: Heili dóhter mina   \   thuruh gináda thina,
    - verse[n=32]: dúa mir thaz gimúati   \   thuruh thin sélbes guati!"
    - verse[n=33]: '"Níst", quad er tho, "fruma tház,   \   thaz man zúkke thaz maz'
    - verse[n=34]: then kíndon ir then hánton   \   inti wérfez úz then húnton."
    - verse[n=35]: '"Drúhtin", quad si, "al ist iz só,   \   thaz wízzun wir giwísso;'
    - verse[n=36]: álle man nintnéinent   \   thaz thínu wort giméinent.
    - verse[n=37]: Giléchont thoh thie wélfa   \   (theist lába in joh ouh hélfa),
    - verse[n=38]: thero brósmono sih fúllent   \   thie fon then dísgin fallent,
    - verse[n=39]: Thar héreron thie wíse   \   sízzent zi iro múase,
    - verse[n=40]: gismékent thoh thía méina   \   thera selbun áleiba."
    - verse[n=41]: Thera gilóubun fésti   \   irkánt er in ther brústi;
    - verse[n=42]: 'was drúhtine iz gimúati,   \   joh lóbota sus thio gúati:'
    - verse[n=43]: '"In thiu wérk minu   \   so ist stárk gilóuba thinu;'
    - verse[n=44]: nu wérden al thio dáti   \   so thú mih hiar nu báti."
    - verse[n=45]: Tho ward bi théru wilu   \   thiu dóhter sar io héilu;
    - verse[n=46]: gibot iz Kríst guater   \   thes bát iru thiu múater.
  - chapter[n=11]:
    - foreign[lg=lat-Latn]: XI.
    - foreign[lg=lat-Latn]: MORALITER.
    - verse[n=1]: Si hábeta, so er wésta,   \   gilóuba filu fésta;
    - verse[n=2]: thaz giscéinta si thár,   \   thaz ságen ih thir in álawar.
    - verse[n=3]: Fúar si thérero dato   \   rédihaftor thráto
    - verse[n=4]: joh báz in thereru nóti   \   thanne ther kúning dati.
    - verse[n=5]: Er bát thaz druhtin fúari   \   thar ther sún wari,
    - verse[n=6]: joh er thar giméinti   \   thaz er nan thár gihéilti.
    - verse[n=7]: Ni deta síu es avur mér,   \   giklágota ekrodọ ira sér,
    - verse[n=8]: thaz ira mánagfalta léid,   \   joh sih es wiht thar ni méid.
    - verse[n=9]: Ni bat si thés, thaz ist wár,   \   thaz er fuari thára sar;
    - verse[n=10]: ni wánu si ouh thes tháhti,   \   thaz siu sia thára brahti;
    - verse[n=11]: Suntar sús betota,   \   gináda sino thígita,
    - verse[n=12]: gilóubtạ er sia gihéilti,   \   ób er iz thár giméinti,
    - verse[n=13]: Joh ób er thaz gidáti,   \   thaz er sin wórt giquati,
    - verse[n=14]: thaz sár io sin gizámi   \   thera dóhter biquámi.
    - verse[n=15]: 'Giwisso wízist thu tház,   \   bi thiu giscéinta siu thaz:'
    - verse[n=16]: sliumo fúar si sar héim,   \   so ér gisprah sin wórt ein.
    - verse[n=17]: Hábeta siu ouh in thia stúnt   \   filu míhila thult,
    - verse[n=18]: thúltigaz hérza   \   úbar ira smérza.
    - verse[n=19]: Selbo Kríst, so er wólta,   \   zi húnton er sia zálta,
    - verse[n=20]: ni gab si thóh ubar ál   \   io thes rúaffennes stal;
    - verse[n=21]: Sih wíht ouh thes ni scámeta,   \   thaz er thaz rédinota,
    - verse[n=22]: ni firlíaz ouh in ther nóti,   \   ni si imo fólgeti,
    - verse[n=23]: Ni si ávur thaz irwéliti,   \   then nót imo gizéliti,
    - verse[n=24]: thia thúrft imo giklágoti   \   io after rúafenti;
    - verse[n=25]: Selbon Kríst thar bétota   \   joh sinaz wórt ouh lóbota,
    - verse[n=26]: intfíang iruz zi gúate   \   mámmuntemo múate.
    - verse[n=27]: Bi thiu gihólota siu thár,   \   wízist thaz in alawár,
    - verse[n=28]: wanta si hábeta sulih múat,   \   thera dóhter thaz gúat;
    - verse[n=29]: Giwan mit ágaleize,   \   mit míhilemo flize
    - verse[n=30]: sar io thía wila   \   thia héilida ana duála;
    - verse[n=31]: Joh fúar si sines wórtes   \   fro tho héimortes;
    - verse[n=32]: joh si sár githágeta,   \   gilóubta thaz er ságeta.
  - chapter[n=12]:
    - foreign[lg=lat-Latn]: XII.
    - foreign[lg=lat-Latn]: VENIT JESUS IN PARTES CAESAREAE PHILIPPI.
    - verse[n=1]: Bigan drúhtin eines rédinon   \   gisuáso mit then théganon,
    - verse[n=2]: frágeta sie mit mínnon   \   fon then wóroltmannon;
    - verse[n=3]: Éiscota sie in thráti,   \   waz thiu wórolt quati,
    - verse[n=4]: waz sie fon ímo redotin   \   joh wío fon imo zélitin.
    - verse[n=5]: '"Wíht", quad er, "ni hélet mih   \   thes ih nu frágen iuih;'
    - verse[n=6]: giwísso ságet mir iz ál   \   thes iuih éiscon hiar nu scal.
    - verse[n=7]: Waz quít fon mir ther líutstam?   \   thaz gizéllet mir nu frám;
    - verse[n=8]: wer quédent sie theih sculi sín   \   odo ouh rácha wese mín?"
    - verse[n=9]: Sie imo rédinotun   \   wáz sies alle hórtun,
    - verse[n=10]: zaltun míssilih gimáh,   \   wío ther liut fon ímo sprah.
    - verse[n=11]: '"Súme", quadun, "duent sie wís,   \   tház thu Hieremías sis;'
    - verse[n=12]: Johánnem sume ouh nénnent   \   joh thih zi thíu gizellent.
    - verse[n=13]: Quedent súm giwaro,   \   Helías sis ther máro,
    - verse[n=14]: ther thiz lánt so tharta,   \   then hímil so bispárta;
    - verse[n=15]: Ther jú ni liaz in nótin   \   régonon then líutin,
    - verse[n=16]: thuángta sie giwáro   \   hárto filu suáro.
    - verse[n=17]: Joh spréchent hiar in ríche   \   thie liuti ouh súmiliche,
    - verse[n=18]: thu sís giwisso héiler   \   thero fórasagono éiner,
    - verse[n=19]: Thie jú bi alten wóroltin   \   then liutin wúntar zelitin,
    - verse[n=20]: kúnftigo dáti   \   joh drúhtines girati."
    - verse[n=21]: '"Nú", quad er, "ni hélet mih   \   wio ír firnoman eigit míh,'
    - verse[n=22]: nu sie bi míh so zéllent,   \   so hárto missihéllent!"
    - verse[n=23]: Deta éiner thes tho rédina,   \   firspráh thie selbun thégana;
    - verse[n=24]: 'Pétrus spráh thar ubarlút,   \   ther furisto drúhtines drut:'
    - verse[n=25]: '"Uns állen thaz giwís ist   \   tház thu selbo Kríst bist,'
    - verse[n=26]: fon góte uns quami hérasun,   \   selbo drúhtines sun."
    - verse[n=27]: Githánkota er mo hárto   \   théro selbon wórto,
    - verse[n=28]: joh géreta ínan, wizist tház,   \   ouh filu hóho ubar thaz.
    - verse[n=29]: '"Thir gáb nu", quad, "zi gúate   \   min fáter thaz zi múate;'
    - verse[n=30]: ni theiz mán gidati   \   thaz thu nu súlih quati.
    - verse[n=31]: Nu wíllu ih thir gihéizan:   \   Pétrus scalt thu héizan,
    - verse[n=32]: thaz thu in gilóubu, ih sagen thir éin,   \   sis so fésti io so
        stéin;
    - verse[n=33]: Thar ih óba wille,   \   thie mine líobon alle,
    - verse[n=34]: gizímboron thaz min hús,   \   thaz sie nirgángen thanan úz.
    - verse[n=35]: Nirméginot sih, wizist tház,   \   thiu hellipórta ubar thaz,
    - verse[n=36]: díufeles girústi;   \   iz sténtit in ther fésti.
    - verse[n=37]: Thir willu ih géban innan thés   \   slúzila hímiles,
    - verse[n=38]: thaz thu wáltes álles   \   thes selben ínganges;
    - verse[n=39]: Thaz then thie dúri sin bidán   \   thie tharín ni sculun gán,
    - verse[n=40]: joh ouh thén inslíazes   \   thie thú tharzua gilíazes.
    - verse[n=41]: Gibínt then man mit wórton:   \   ther stánte so in then bánton;
    - verse[n=42]: ni wíll ih themo ouh wídoron   \   then thú gisteist intrédinon;
    - verse[n=43]: So wás so thu es bizéines,   \   in érdu hiar giméines,
    - verse[n=44]: so wesez ál in hímile,   \   thir níaman thes ni wídire!"
  - chapter[n=13]:
    - foreign[lg=lat-Latn]: XIII.
    - foreign[lg=lat-Latn]: PRAECEPIT NE CUI DICERENT, QUIA IPSE ESSET CHRISTUS; ET
        INCREPATIO PETRI; ET [DE] VISIONE IN MONTE.
    - verse[n=1]: Er tho then júngoron gibót,   \   thaz sie iz hálin thuruh nót,
    - verse[n=2]: théiz ni wurti mári   \   thaz er Kríst wari.
    - verse[n=3]: Zált er in tho fóllon   \   then sinan múatwillon
    - verse[n=4]: joh ouh hárto filu frám,   \   bi híu er hera in wórolt quam.
    - verse[n=5]: '"Mih scál man", quad, "gifáhan,   \   ufan krúzi hahan,'
    - verse[n=6]: bispíuan joh bifíltan   \   joh héistigo biscóltan.
    - verse[n=7]: Dúent thaz these fúriston   \   joh thie héreston,
    - verse[n=8]: ergébent mih zi nóte   \   frémidemo thíete.
    - verse[n=9]: Ih irstán after thíu   \   (drof ni fórahtet ir iu,
    - verse[n=10]: nist iz láng zi ware:)   \   thes thrítten dages sare."
    - verse[n=11]: So Pétrus thaz tho wésta,   \   er inan súntar rafsta
    - verse[n=12]: 'joh ouh fílu harto   \   súlichero worto:'
    - verse[n=13]: '"Ni giwáhin es, druhtin, fúrdir;   \   ginado sélbo thu thoh thir,'
    - verse[n=14]: thaz wórolt ni bifinde   \   thaz thir io súlih werde!
    - verse[n=15]: Drúhtin, thu iz ni wólles,   \   thaz thú so io bifálles;
    - verse[n=16]: joh thu iz sélbo firbíut,   \   thaz thir ni dúe so ther liut,
    - verse[n=17]: Thu únsih so bisuíches,   \   thaz thu uns ío gisuiches;
    - verse[n=18]: gót iz ni giwérde,   \   thaz thir io súlih werde!"
    - verse[n=19]: Gab ér tho ántwurti   \   thaz Pétrum thuhta hérti,
    - verse[n=20]: thaz ínan tho giwísso   \   rúarta filu wásso.
    - verse[n=21]: '"Far after mír thanne,   \   thu sátanas zi mánne!'
    - verse[n=22]: thu thes girátes wiht ni wéist   \   thaz selbo drúhtin wilit méist.
    - verse[n=23]: Hábet er giméinit,   \   mit mir thia wórolt heilit,
    - verse[n=24]: ni még iz werdan álles;   \   thu quíst thaz thu iz ni wólles!
    - verse[n=25]: Sint mer thir mánnes dati   \   thanne sín girati;
    - verse[n=26]: sos iz thíh githunkit,   \   nales so ér githenkit.
    - verse[n=27]: 'So wér so wolle mánno   \   gan after mír io gerno:'
    - verse[n=28]: firlóugn er filu fóllon   \   then sinan múatwillon,
    - verse[n=29]: Joh neme krúzi sinaz   \   tharazúa ouh ubar tház,
    - verse[n=30]: fólge mir io thánne   \   thar ih fora ímo gange.
    - verse[n=31]: Waz hílfit nu then muadon mán,   \   ther hiar gihéret so frám,
    - verse[n=32]: thaz sínt imo untar hénti   \   ellu wóroltenti,
    - verse[n=33]: Oba er in thía wila   \   firlíusit sina séla,
    - verse[n=34]: joh sih sélbon thuruh nót   \   mit súnton firdámnot?
    - verse[n=35]: Ni mág er, thaz ist al niwíht,   \   findan wéhseles wiht
    - verse[n=36]: in allen ríchin, thaz ist wár;   \   er sélbo scal iz wesan thár.
    - verse[n=37]: Wanta drúhtin giltit,   \   so er sin úrdeili duit,
    - verse[n=38]: állen so sie dátun   \   joh hiar giwérkotun.
    - verse[n=39]: Hiar stantent súme untar íu   \   (giwisso ságen ih iz iu),
    - verse[n=40]: thie tóthes ni koront ér   \   noh ni thúltent thaz sér,
    - verse[n=41]: Ér sie sehent scóno   \   then gotes sún frono
    - verse[n=42]: in sunnun ánaliche   \   in sínemo riche."
    - verse[n=43]: Er ahto dágon after thíu   \   (thaz zellu ih híar nu bi thíu,
    - verse[n=44]: thaz thu thir sélbo leses thár   \   thaz séltsana wuntar,
    - verse[n=45]: Zi thiu er sár tho gifíang),   \   er úfan einan bérg giang.
    - verse[n=46]: thar lisist thu ouh ana wán,   \   thaz thrí er hiaz mit ímo gan;
    - verse[n=47]: Joh sie thar in gáhun   \   scóni sino sáhun,
    - verse[n=48]: wio sie ouh mit únredinon   \   in wóltun thar gisélidon.
    - verse[n=49]: Ther fáter iz gisúazta,   \   then sinan líobon grúazta,
    - verse[n=50]: quad er wári (weist es mér)   \   éinego síner.
    - verse[n=51]: Móyses giwaro,   \   Helías ouh ther máro
    - verse[n=52]: fon heilegero ménigi   \   quámun thara ingégini.
    - verse[n=53]: Zélit thir iz Lúcas   \   waz iro thíng thar tho wás,
    - verse[n=54]: waz sine scálka in feste   \   thar kósotun mit Kríste.
    - verse[n=55]: Thie júngoron thar tho gáhun   \   thera scóni hintarquámun,
    - verse[n=56]: joh sie tho théro dato   \   irfórahtun sih thráto;
    - verse[n=57]: Er in sélbo gibot,   \   thaz sie iz hálin thuruh nót,
    - verse[n=58]: unz thiu sín guati   \   uf fon tóde irstuanti.
  - chapter[n=14]:
    - foreign[lg=lat-Latn]: XIV.
    - foreign[lg=lat-Latn]: BREVIS AMMONITIO DE SIGNIS.
    - verse[n=1]: Thes nist zála noh ouh rím,   \   wio manag wúntar ist sín,
    - verse[n=2]: wio manag séltsani   \   ist ubar wórolt mari.
    - verse[n=3]: Thaz duent lútmari   \   thie scríptora fiari,
    - verse[n=4]: thie scríbent evangélion;   \   lis sélbo theih thir redion.
    - verse[n=5]: Thar máhtu ana fíndan,   \   wío er ouh einan gómman
    - verse[n=6]: irquícta in theru báru;   \   thaz ságen ih thir zi wáru;
    - verse[n=7]: Irquíct er ouh, so móht er,   \   thes héresten dóhter
    - verse[n=8]: in themo hús zi libe   \   then híon zi liabe.
    - verse[n=9]: Unz drúhtin selbo thára giang,   \   ein wib er iz untarfíang;
    - verse[n=10]: si ganz sih thána fuarta,   \   so slíumo siu nan rúarta,
    - verse[n=11]: Thoh ni wás giwisso ér   \   árzat nihéiner,
    - verse[n=12]: thoh si ira al spéntoti   \   ther húlfi iru in theru nóti.
    - verse[n=13]: So druhtin thárasun tho fúar,   \   so ínan ira fáter spuan;
    - verse[n=14]: bi thia dóhter dati,   \   so ér nan thar tho báti
    - verse[n=15]: (Thráng inan thiu ménigi   \   thiu thár was tho ingégini,
    - verse[n=16]: thár thie selbun líuti   \   drúhtin Krist zi nóti!);
    - verse[n=17]: Bigonda génu dráhton,   \   in ira múate ouh áhton,
    - verse[n=18]: si sih zi thíu gifiarti,   \   tház siu ịnan birúarti
    - verse[n=19]: (Thoh bi thía meina   \   thia drádun ekord éina);
    - verse[n=20]: si iz zi thíu gisítoti,   \   thaz méra wiht ni géroti --
    - verse[n=21]: Thaz sár io mit giwúrti   \   si wola gánz wurti;
    - verse[n=22]: joh ób iz zi thíu wurti,   \   thaz blúat iru firstúlti!
    - verse[n=23]: Si iz zi thíu bibrahta   \   joh drúhtine sih náhta,
    - verse[n=24]: joh iz zi thíu gifiarta,   \   thes giwates trádon ruarta.
    - verse[n=25]: Mit míhileru ílu   \   so wárd si sár io heilu,
    - verse[n=26]: sar io thía warba   \   in allen ánahalba.
    - verse[n=27]: Sar gab stál, thaz ist wár,   \   mer zi rínnanne thár
    - verse[n=28]: brúnno thes blúates;   \   so fúalta sar * thes gúates.
    - verse[n=29]: Sih drúhtin kerta wídorort,   \   ther thia héili thar gibót,
    - verse[n=30]: joh frágeta bi nóti,   \   wér nan thar tho rúarti.
    - verse[n=31]: '"Ziu ist, drúhtin!" quad tho Pétrus,   \   "thaz thu es éiscos
        nu sús,'
    - verse[n=32]: joh thu therero dáto   \   fráges nu so thráto?
    - verse[n=33]: Thih thringit mán bi mánne   \   in thésemo selben gánge,
    - verse[n=34]: álle these líuti:   \   thu fráges wer thih rúarti?"
    - verse[n=35]: '"Íh", quad er, "infúalta   \   thaz étheswer mih rúarta;'
    - verse[n=36]: ih irkánta, ih ságen thir,   \   thia kraft hiar fáran fona mir."
    - verse[n=37]: So síu tho thaz gihórta   \   thaz er iz ántota,
    - verse[n=38]: joh thiu selba dát sin   \   ni móhta tho firhólan sin;
    - verse[n=39]: Joh er tho spráh ubar ál   \   bi frúma thía si thar firstál,
    - verse[n=40]: 'tho míthont in theru frísti,   \   thaz wánta si er ni wésti:'
    - verse[n=41]: Quam siu fórahtalu sár   \   joh zálta mo thiu wérk thar,
    - verse[n=42]: jáh tho thar gimúato   \   sínes selbes dáto;
    - verse[n=43]: Thero drúhtines wérko   \   joh óuh iro githánko,
    - verse[n=44]: bi hiu si irbáldota so frám,   \   jóh zi thiu si thára quam;
    - verse[n=45]: Joh ziu si fáreta   \   thaz si thia trádun ruarta.
    - verse[n=46]: gilóuba iz deta in wára;   \   ni gidórst es ruaren méra.
    - verse[n=47]: '"Fár", quad er tho, "innan thés,   \   tohter, héimortes'
    - verse[n=48]: mit frídu joh mit gúatu,   \   mit gilóubu so gihéiltu.
    - verse[n=49]: Gilóuba thin in wára   \   thiu déta thih hiar héila,
    - verse[n=50]: thiu déta thaz gizámi,   \   thu hiar thia fruma nami." --
    - verse[n=51]: Maht lésan in theru rédinu   \   zéichan filu mánagu,
    - verse[n=52]: 'giwísso, so ih thir zéllu,   \   thiu er deta sáman ellu:'
    - verse[n=53]: Wio fuarun thiu díufilir úz   \   thar zi Pétruses hus,
    - verse[n=54]: tho drúhtin thaz giméinta,   \   er sina suígar heilta.
    - verse[n=55]: Thie síechun quamun álle   \   tho zemo ábande;
    - verse[n=56]: firdreib er ál thio suhti   \   joh iro úmmahti.
    - verse[n=57]: Ér gibot then wínton,   \   then undon zéssonton;
    - verse[n=58]: so slíum er es giwúag thar,   \   sie gistíltun in sar;
    - verse[n=59]: Tho sin githígini zi imo ríaf,   \   tho ér in themo skífe sliaf,
    - verse[n=60]: irwágtun thuruh fórahta:   \   tho er thaz zéichan worahta.
    - verse[n=61]: Héilt er ouh ju blínte,   \   thie wárun mórnente,
    - verse[n=62]: thie sus in wége gahun   \   míthont zi ímo quamun;
    - verse[n=63]: Thíe ouh zi imo súnnun   \   thie mit díufele wúnnun,
    - verse[n=64]: hórngibruader thánne,   \   thie héilt er sár io alle.
    - verse[n=65]: Lis thir Mátheuses déil,   \   wio ward ein hórngibruader héil;
    - verse[n=66]: in Lúcases deile,   \   wio zéhini wurtun héile.
    - verse[n=67]: Thár sint ouh gizálte   \   béttirison álte,
    - verse[n=68]: úmmahtige mán;   \   thie heilt er ál so gizam.
    - verse[n=69]: Firdílota er in súntar   \   thia súnta, thaz was wúntar;
    - verse[n=70]: firgáb in thiu sin gúati   \   thio iro míssidati.
    - verse[n=71]: Thara ouh zúa gifuagi   \   blíntero ginúagi,
    - verse[n=72]: hálzero ménigi   \   joh krúmbero gisámani,
    - verse[n=73]: Thie ih al irzéllen ni mag,   \   thoh ih tharzúa due then dág,
    - verse[n=74]: ouh thaz jár allaz   \   joh minaz líb ubar thaz.
    - verse[n=75]: Thaz was in ínouon   \   joh úze in then gówon;
    - verse[n=76]: 'so wár so sie sih klágotun   \   joh míthont imo gágantun:'
    - verse[n=77]: So heilte se álle druhtin sár,   \   thaz ságen ih thir in alawár;
    - verse[n=78]: er blíder thána wanta   \   so wér so zi imo nándta.
    - verse[n=79]: So wer so thés ruahta   \   thaz frúma zi imo súahta
    - verse[n=80]: (wízist iz in alawár):   \   es ni brást imo thár;
    - verse[n=81]: Want ér ist selbo wúnno   \   joh álles gúates brunno;
    - verse[n=82]: állaz guat zi wáre   \   so flóz fon imo tháre
    - verse[n=83]: Allen líutin io ginúag,   \   so wér so es thanne thar giwúag;
    - verse[n=84]: ther thara in thíu giliafi   \   thaz thara zi ímo riafi.
    - verse[n=85]: In súslicha rédina   \   so sánt er zuelif thégana
    - verse[n=86]: (ni thoh zi wóroltruame),   \   zéichan ouh zi dúanne;
    - verse[n=87]: Thaz sie díufal fluhtin   \   in ármilichen súhtin,
    - verse[n=88]: joh in állen nótin   \   húlfin io then líutin.
    - verse[n=89]: Gibót thaz sie firnámin,   \   ouh wíht mit ín ni namin,
    - verse[n=90]: tho zi thémo friste   \   in zi wégeneste
    - verse[n=91]: Séchil noh thia málaha,   \   thaz sús sie fuarin thánana;
    - verse[n=92]: noh óuh ni fúartin in thiu thíng   \   mit ín niheinan pénding;
    - verse[n=93]: Thaz sie zi thíu gifiangin,   \   sus mit stábon giangin,
    - verse[n=94]: mit gértun in henti   \   harto ílenti;
    - verse[n=95]: Thaz síe ouh thes ni rúahtin,   \   zua dúnichun in súahtin,
    - verse[n=96]: noh ouh in théra gahi   \   managfalt giscúahi.
    - verse[n=97]: Déta in thaz zi núzze   \   thaz fuarin sie éinluzze
    - verse[n=98]: untar wóroltmannon   \   zi súslichen thingon.
    - verse[n=99]: '"Wíht", quad, "ságen ih iu thaz,   \   ni nemet scázzes umbi tház,'
    - verse[n=100]: iu lazet únthrata   \   thero wóroltliuto míata.
    - verse[n=101]: Éra thesses wérkes   \   gab ih iu mínes thankes,
    - verse[n=102]: ir mir (wízut ir thaz)   \   ni gabut dróf umbi thaz;
    - verse[n=103]: Ír ouh thaz ni wóllet   \   thaz ir zi thíu giganget,
    - verse[n=104]: odo ouh zi thíu giloufet   \   thaz ír es wiht firkóufet!"
    - verse[n=105]: Bi súslicho dáti   \   so áhtun sin thio líuti;
    - verse[n=106]: fáretun thes férahes   \   sine fíanta innan thés,
    - verse[n=107]: Jóh sie datun mári   \   thaz er firnóman wari,
    - verse[n=108]: joh er then díufal habeti   \   bi thíu thiz allaz sítoti.
    - verse[n=109]: Tház firdruag er állaz   \   joh ouh méra ubar tház,
    - verse[n=110]: al thiz úngimuati   \   thuruh síno guati;
    - verse[n=111]: Thuruh sino mílti   \   was er in mámmunti,
    - verse[n=112]: óugta in io in giwíssi   \   mihil súaznissi.
    - verse[n=113]: Er ougta in ío filu frám   \   bi híu er hera in wórolt quam,
    - verse[n=114]: mit wérkon in girihti   \   bi sinera éregrehti,
    - verse[n=115]: Mit wérkon filu fóllon,   \   thoh sie óugtin argan wíllon,
    - verse[n=116]: émmizen thiu ménigi   \   ávur thára ingegini.
    - verse[n=117]: Níd filu hébigan   \   then firdrúag er allan;
    - verse[n=118]: wanta nídigaz muat   \   hazzot émmizen thaz gúat,
    - verse[n=119]: Hazzot ío thio gúati   \   thuruh úbarmuati,
    - verse[n=120]: nintfáhent thés gilústi   \   thio ármilichun brústi.
  - chapter[n=15]:
    - foreign[lg=lat-Latn]: XV.
    - foreign[lg=lat-Latn]: AMBULABAT JESUS IN GALILEAM.
    - verse[n=1]: Thie Júdeon méid er tho bi tház   \   thuruh then míchilan haz,
    - verse[n=2]: wanta sie wárun thuruh nót   \   sines tóthes giéinot;
    - verse[n=3]: In Gálilea er wóneta,   \   ni thóh thuruh thia fórahta,
    - verse[n=4]: er áltaz, sos er scólta,   \   unz er thia zít wolta.
    - verse[n=5]: Sih náhtun eino zíti   \   thaz man tho fíroti
    - verse[n=6]: eina wéchun thuruh nót,   \   so ther wízzod gibot,
    - verse[n=7]: Thaz ther líut zi flíze   \   sazi wéchun úze
    - verse[n=8]: mit spísono ginúhtin,   \   so in gibót ju druhtin.
    - verse[n=9]: Iz ward ér ju, ana wán,   \   zi einen gihúgtin gidan,
    - verse[n=10]: thera sámanungu   \   zi éineru mánungu,
    - verse[n=11]: Tház sie thes irhógetin   \   joh iro múat io manotin,
    - verse[n=12]: wio fon Egýpto fuarun   \   thie fórdoron iro wárun;
    - verse[n=13]: Wío sie in thésa redina   \   warun ana sélida,
    - verse[n=14]: in hútton giwaro   \   sazun fíarzug jaro.
    - verse[n=15]: Tho bátun sine síbbon,   \   so ofto mága sint giwon,
    - verse[n=16]: thén ist io gimúati   \   thero náhistono gúati;
    - verse[n=17]: Lértun sie nan, einan rúam   \   thaz er gidáti imo, einan dúam,
    - verse[n=18]: ímo ein gizámi   \   thaz er zeru fíru quami;
    - verse[n=19]: Tház er thar giscéinti   \   thia sina gómaheiti,
    - verse[n=20]: mit zéichonon gidáti   \   thaz inan ther líut irknati,
    - verse[n=21]: Joh ouh thaz fólk instúanti   \   sínes selbes gúati,
    - verse[n=22]: thie júngoron ouh irknátin   \   bi thésen selben dátin.
    - verse[n=23]: '"Ni dúit thaz", quadun, "íoman   \   ther sih ófonon scál,'
    - verse[n=24]: ér sar thes githénke,   \   gidóugno sulih wírke."
    - verse[n=25]: Ni gilóuptun, so se scóltun,   \   thie tház fon imo wóltun,
    - verse[n=26]: in ímo was in méra   \   thisu wóroltera.
    - verse[n=27]: Firságet er in thaz gizámi;   \   sin zít, quad, noh ni quámi,
    - verse[n=28]: er sih mit gúalliche   \   iróugti in themo ríche.
    - verse[n=29]: '"Ni mag thiu wórolt, wizit tház,   \   haben in íu theheinan ház,'
    - verse[n=30]: in ábuh kéren zi iu thaz múat,   \   só ther liut zi mír duat.
    - verse[n=31]: Wanta íh zellu in nóti   \   iro ármilichun dáti,
    - verse[n=32]: thio míssidat, so ságen ih;   \   bi thiu inkúnnun sie mih."
    - verse[n=33]: Quad thaz síe thara fúarin,   \   joh iro zítiz warin.
    - verse[n=34]: sie síh tho sar irhúabun,   \   zen wíhen zitin fúarun.
    - verse[n=35]: Er áfter thiu gidóugno,   \   nales ófono tho,
    - verse[n=36]: fuar thára mit then sínen   \   zen stétin filu wíhen.
    - verse[n=37]: Thie Júdeon ágaleizo   \   súahtun nan thar héizo,
    - verse[n=38]: sie warun éisconti   \   war er wésan scolti.
    - verse[n=39]: Thar ward thó, ih ságen thir,   \   múrmulunga míhil;
    - verse[n=40]: spráchun thar tho hérton   \   míssilichen wórton.
    - verse[n=41]: Súm fon imo záltun   \   thie thar wóla woltun,
    - verse[n=42]: mit wórton joh mit múate   \   lóbotun nan zi gúate;
    - verse[n=43]: Ándere thaz in záltun,   \   thie in ábuh woltun,
    - verse[n=44]: quádun ni gisuíchi,   \   nub er then líut bisuichi,
    - verse[n=45]: Joh ér se thes gibéitti,   \   zi áltere firléitti,
    - verse[n=46]: zi áltemo wéwen,   \   "oba síe mo wollent hóren."
    - verse[n=47]: Ni spráchun thie thaz záltun,   \   thie sino gúati nantun,
    - verse[n=48]: worton óffonoro   \   bi fórahtun thero Júdeono;
    - verse[n=49]: Joh thaz héroti   \   sulih ni ábahoti,
    - verse[n=50]: thaz ín iz ni wari zála,   \   thaz ságen ih thir in wára;
    - verse[n=51]: Joh íagilih thes wángti,   \   in fíantscaf ni giángti
    - verse[n=52]: in súlichemo nóte   \   fon themo hérote.
  - chapter[n=16]:
    - foreign[lg=lat-Latn]: XVI.
    - foreign[lg=lat-Latn]: JAM DIE FESTO MEDIANTE.
    - verse[n=1]: Tho thiu wécha, so got gibót,   \   was hálbu gifírot,
    - verse[n=2]: in thaz hús tho druhtin gíang   \   joh thar zi léru gifiang.
    - verse[n=3]: Thar brédigota scóno   \   ther gotes sún frono
    - verse[n=4]: thie líuti io thar bi nóti   \   joh selb thaz héroti.
    - verse[n=5]: Sie tho wúntar gifiang,   \   so iz zi thíu tho gigíang;
    - verse[n=6]: hintarquámun innan thés   \   thes sines wísduames
    - verse[n=7]: Joh sinero kúnsti,   \   wio er thio búah konsti;
    - verse[n=8]: hintarquámun thes ouh mér,   \   wanta er ni lérneta sio er.
    - verse[n=9]: Ni sáhun sie nan sízen   \   untar scúalarin ér,
    - verse[n=10]: noh klíban themo mánne   \   ther se inan lérti wanne.
    - verse[n=11]: Drúhtin sprah tho zi ín sar   \   joh iróugta in thaz wár,
    - verse[n=12]: yróugt er in thar filu frám,   \   wánana thiu frúma quam.
    - verse[n=13]: '"Thisu léra minu,   \   wízit, nist si mínu;'
    - verse[n=14]: er thera léra weltit   \   fon thémo ih bin giséntit.
    - verse[n=15]: So wér so wolle thénken,   \   then gótes willon wírken,
    - verse[n=16]: 'joh húggen ío thuruh nót   \   thaz er sélbo gibót:'
    - verse[n=17]: 'Yrkénn er thesa léra   \   joh séhe tharána in wára:'
    - verse[n=18]: si fon góte queme thír,   \   od ih sia éigine mir.
    - verse[n=19]: Ther fon ímo saget wáz,   \   ther súachit io thaz sínaz,
    - verse[n=20]: wílit thes gigáhen,   \   thaz sínaz io gihóhen;
    - verse[n=21]: 'Ther avur thára iz wéntit,   \   súachit thes nan séntit:'
    - verse[n=22]: ther férit iogilícho   \   in thiu giwáralicho.
    - verse[n=23]: Móyses gab iu wízzod,   \   thes ni wírket ir drof,
    - verse[n=24]: suntar get zisámane   \   inti rátet mih zirsláhanne.
    - verse[n=25]: Giwisso wízit ir thaz:   \   Móyses er ni déta thaz,
    - verse[n=26]: mit dátin odo mit wórton   \   mir wolti wídarwerton."
    - verse[n=27]: Thó sprah thara ingégini   \   ávur thiu selba ménigi,
    - verse[n=28]: liazun úz in waron   \   thes selben múates wewon.
    - verse[n=29]: '"Thu habes then díufal in thir;   \   giwísso, thaz firnémen wir!'
    - verse[n=30]: wér ist thes hiar thénke,   \   thaz thir tód giwirke?"
    - verse[n=31]: Gab ántwurti er then líutin,   \   thoh síe nan ni éretin;
    - verse[n=32]: 'er zálta bi hiu si es flízun,   \   joh uuáz sie imo alle wízun:'
    - verse[n=33]: '"Ih deta ein wérk maraz,   \   giwisso wízit ir thaz,'
    - verse[n=34]: theih bi einan mán gimeinta,   \   in sámbazdag gihéilta.
    - verse[n=35]: Gibot Móyses, ir ni mídet,   \   nir iu kínd bisnidet;
    - verse[n=36]: thaz gibót was thoh mér   \   bi alten fórdoron er.
    - verse[n=37]: Wirdit tház ouh ana wán   \   ofto in sámbazdag gidán,
    - verse[n=38]: zi thíu thaz sie giflízen,   \   thaz sin gibót ni slizen;
    - verse[n=39]: Joh thaz ouh héili thanne   \   quéme themo mánne
    - verse[n=40]: joh ouh sálida ginúag,   \   want es ther wízzod giwuag.
    - verse[n=41]: Nu ir sámbazdag ni mídet,   \   nir iu kínd bisnídet,
    - verse[n=42]: 'thaz man irfúlle thuruh nót,   \   so ther wízzod gibót:'
    - verse[n=43]: Ziu ist thánne iu wídarmuati   \   thísu selba gúati,
    - verse[n=44]: theih einan mán allan   \   in thén dag deta héilan?
    - verse[n=45]: Nirdeilet únrehto,   \   thaz iaman ádal ahto;
    - verse[n=46]: duet rehtaz úrdeili   \   úns zuein hiar giméini!
    - verse[n=47]: Zi ímo thih ni bílgis,   \   oba thu in sámbazdag thaz dúis;
    - verse[n=48]: ouh ni bélget widar míh,   \   óba ih duan so sámalih."
    - verse[n=49]: 'Quadun súmiliche   \   fon thémo selben ríche:'
    - verse[n=50]: '"thíz ist then sie zéllent   \   joh then sie sláhan wollent!'
    - verse[n=51]: Er sprichit ófono hiar nu zi ín   \   joh filu báldo untar in;
    - verse[n=52]: er dúit hiar untar ín then strít,   \   inti iro nihéin es wiht
        ni quít.
    - verse[n=53]: Sie thaz ábahotun,   \   thaz sie then héime habetun
    - verse[n=54]: then se er irsláhan woltun;   \   inti in nú sus gistíltun?
    - verse[n=55]: Firsteit thaz héroti   \   thaz er si Kríst zi noti?
    - verse[n=56]: thaz mihil únredina íst;   \   wir wizun wóla, wanan er ist.
    - verse[n=57]: Wir wizun in thía ahta   \   álla sina sláhta,
    - verse[n=58]: fáter inti múater;   \   scolt ér sin Kríst guater?
    - verse[n=59]: Thanne uns Kríst quimit héim,   \   ni weiz iz mánno nihein,
    - verse[n=60]: thes kúnnes gizami,   \   wánana er selbo quámi."
    - verse[n=61]: Riaf er thó ubarlút   \   thar iz hórta ther líut;
    - verse[n=62]: quad inan irknátin untar ín:   \   "joh wizut wóla wanana ih bín.
    - verse[n=63]: Wizit tház ouh filu frám,   \   theih fon mir sélbemo ni quám;
    - verse[n=64]: ist wárhaft ther mih sánta,   \   ni wízut sin giwánta.
    - verse[n=65]: Ni weiz íh inan thes thiu mín,   \   wánt ih ouh fon ímo bin,
    - verse[n=66]: joh er mih sánta hera zíu;   \   ir ni gilóubet thoh bi thíu!"
    - verse[n=67]: Fáhan sie nan wóltun   \   joh thóh in thes gistúltun;
    - verse[n=68]: iz ouh wóla so gizám,   \   bi thiu sin zít noh ni quam.
    - verse[n=69]: Fílu thero líuto   \   giloubta in drúhtinan tho,
    - verse[n=70]: joh spráchun ouh in ríhti,   \   wio thaz wésan mohti
    - verse[n=71]: Thaz selben Krístes guati   \   mera wúntar dati,
    - verse[n=72]: méra gizami,   \   sar so er sélbo quami.
    - verse[n=73]: Thie fúriston thaz gihórtun   \   joh ein giráti datun
    - verse[n=74]: mit wórton tho ginúagi,   \   tház man nan gifíangi.
  - chapter[n=17]:
    - foreign[lg=lat-Latn]: XVII.
    - foreign[lg=lat-Latn]: PERREXIT JESUS IN MONTEM OLIVARUM.
    - verse[n=1]: Áfter wórton managen   \   joh léron filu hébigen
    - verse[n=2]: (thaz was kráftlichaz wérk)   \   so gíang er in then óliberg.
    - verse[n=3]: Er fílu frua in thaz hús quam   \   joh lerta se ávur (so imo zám)
    - verse[n=4]: scónero wórto   \   joh mánagfalten hárto.
    - verse[n=5]: Zi then héroston állen   \   so sprach er wórton follen
    - verse[n=6]: scónera brediga:   \   hort ál ther liut thia rédia.
    - verse[n=7]: Sie thára tho in fárun,   \   so sie úbilwillig wárun,
    - verse[n=8]: eina húarrun brahtun,   \   so sio in ábuh thahtun;
    - verse[n=9]: Brahtun sía tho in thaz thíng   \   thara in mítten then ring,
    - verse[n=10]: in mítte thie líuti,   \   tház man iru irdéilti;
    - verse[n=11]: Frágetun zi wáre   \   unsan drúhtin sáre
    - verse[n=12]: thérera selbun dáti,   \   joh wáz er es giquáti.
    - verse[n=13]: '"Meistar, wízist thaz thiz wíb   \   firwóraht habet ira lib;'
    - verse[n=14]: bifángan ist si in thráti   \   in huares úndati.
    - verse[n=15]: Selbo Móyses er quít,   \   thaz wíb thaz hiar súlih duit --
    - verse[n=16]: es mán nihein ni hélfe,   \   mit stéinon sia biwerfe.
    - verse[n=17]: Nu zéli uns avur fóllon   \   hiar then thínan willon,
    - verse[n=18]: thaz thínaz girati,   \   wáz iz theses quáti;
    - verse[n=19]: Thaz wir wízin ana wánk   \   then thínes muates githánk;
    - verse[n=20]: thu unsih ni héles wiht thes   \   joh únsih es giríhtes!
    - verse[n=21]: Sie spráchun thaz in warú   \   bi éineru fáru,
    - verse[n=22]: sie wóltun thar gifúagen,   \   thaz síe nan mohtin rúagen;
    - verse[n=23]: Joh thia sína guati   \   gilástoron bi nóti,
    - verse[n=24]: sinu wórt wisu   \   sus zi thérera wisu;
    - verse[n=25]: Wanta unser drúhtin zalta   \   ginada io mánagfalta
    - verse[n=26]: ginádigero wórto,   \   fúalen wir es hárto!
    - verse[n=27]: Quáti er man sia líazi,   \   wanta ist gináda suazi,
    - verse[n=28]: 'thes úrdeiles inbúnti,   \   iz álleswio ni wúrti:'
    - verse[n=29]: Sie zígin nan in wára,   \   thaz er thia áltun lera,
    - verse[n=30]: then wízzod so man hórti,   \   in ábuh redinoti.
    - verse[n=31]: 'Quát er ouh bi nóti,   \   thaz man sia stéinoti:'
    - verse[n=32]: so wídorit er in wáru   \   sines sélbes leru;
    - verse[n=33]: Ódo spráchin bi tház   \   ther er ginádiger was,
    - verse[n=34]: thaz súazes er gilérti,   \   zi sárphidu iz bikérti.
    - verse[n=35]: Sélbo druhtin nídar sah,   \   tho man zímo thiz gispráh;
    - verse[n=36]: in érdu thó, so man wéiz,   \   mit themo fíngare reiz.
    - verse[n=37]: Sie frágetun tho héizo   \   joh avur ágaleizo;
    - verse[n=38]: 'irríht er sih mit thúltin   \   mit thesen ántwurtin:'
    - verse[n=39]: '"So wér", quad, "untar íu si,   \   thaz er súntiloser sí,'
    - verse[n=40]: ther werfe, zélluh iu éin,   \   in sia then ériston stein."
    - verse[n=41]: Er sih sar nídar neigta,   \   so slíumo er thiz giméinta,
    - verse[n=42]: mit themo fíngare avur réiz   \   joh íagilih sar úzsmeiz.
    - verse[n=43]: Nihein tharínne bileib   \   unz er thar nídare tho scréib;
    - verse[n=44]: íagilih sin zílota   \   unz er so nídar stareta;
    - verse[n=45]: Joh íagilih zi thiu gifíang,   \   ein after ánderemo giang,
    - verse[n=46]: sih thanana úz tho fíartun,   \   só sie thaz gihórtun;
    - verse[n=47]: Wanta íagilih tho thar instúant,   \   thaz thér man scólta wesan
        gúat,
    - verse[n=48]: zi gúaten sih gizéliti,   \   ther súntigan so quéliti.
    - verse[n=49]: Tház ni warun síe in war,   \   bi thiu so skíuhtun se thár,
    - verse[n=50]: sar io thés sindes   \   inzúgun sih thes thínges.
    - verse[n=51]: Ward drúhtin thar zi léibu   \   joh si ékrodo éinu;
    - verse[n=52]: was iru sér thaz ira múat,   \   noh thar in míttemen stuant.
    - verse[n=53]: '"Wíb", quad er, "nu zéli mir:   \   war sínt thie wídorotun thir,'
    - verse[n=54]: thie sih zi thíu hiar fuagtun,   \   so léidlicho nu rúagtun?
    - verse[n=55]: 'Firmónet thih hiar nu íaman?"   \   si gab ántwurti so zám:'
    - verse[n=56]: '"níaman", quad si, "drúhtin;   \   theist al mit thínen mahtin!"'
    - verse[n=57]: '"Noh íh", quad er, "firmónen thih:   \   nu gank thu frámmort
        inti síh'
    - verse[n=58]: thaz thu bigóumes iamer thír,   \   thaz thu ni súntos furdir."
        --
    - verse[n=59]: Ginádo, druhtin, thu ouh mín,   \   íh bin suntig scálk thin,
    - verse[n=60]: bin súntig in githánkon   \   joh léidlichen wérkon!
    - verse[n=61]: Waz wari rácha minu,   \   ni wari gináda thinu,
    - verse[n=62]: thuruh thio míno ubili   \   joh mánagfalto frávili?
    - verse[n=63]: Hilf, drúhtin, mir in nóti,   \   so thu híar nu dati
    - verse[n=64]: thésemo armen wíbe,   \   thaz húarlust mir ni klíbe;
    - verse[n=65]: Thaz íh ni missigánge   \   joh zi thír io thinge,
    - verse[n=66]: joh ih si, drúhtin, io, mín,   \   émmiziger scálk thin! --
    - verse[n=67]: Áfur zalta in drúhtin tház,   \   thaz er ist líoht irwélitaz,
    - verse[n=68]: joh sínero dato   \   unlástarbarig thráto;
    - verse[n=69]: Yróugt er in thar mánag guat;   \   wiht ni gíang in es in muat,
    - verse[n=70]: thera frónisgun léra   \   ni gíang in wiht in óra.
  - chapter[n=18]:
    - foreign[lg=lat-Latn]: XVIII.
    - foreign[lg=lat-Latn]: QUIS EX VOBIS ARGUET ME DE PECCATO?
    - verse[n=1]: Untar wórton mánagen   \   joh thíngon filu hébigen
    - verse[n=2]: 'mit sínes selbes máhtin   \   zi ín tho sprah sus drúhtin:'
    - verse[n=3]: '"Wer íst", quad, "híar untar íu   \   thaz mih ginénne zi thíu,'
    - verse[n=4]: ther untar íu thaz wolle   \   thaz súnta in mih gizélle?
    - verse[n=5]: Oba ih iu ságen hiar thaz wár,   \   bi híu ni gilóubet ir mir sár,
    - verse[n=6]: bi hiu nintdúat sih iuer múat,   \   thar ih iu zéllu thaz guat?
    - verse[n=7]: Ther fon góte ist, wizit tház,   \   ther horit wórt sinaz,
    - verse[n=8]: joh rihtit ío filu frúa   \   sin selbes hérza tharzua.
    - verse[n=9]: Ni bírut ir fon imo in wár,   \   bi thiu ni hóret ir iz sar,
    - verse[n=10]: noh ni químit iu in múat   \   thaz sinaz mánagfalta guat."
    - verse[n=11]: Bigondun sie ántwurten   \   wórton filu hérten,
    - verse[n=12]: worton úngiringon   \   mit ímo thar tho thíngon.
    - verse[n=13]: '"Waz", quádun, "missiquédan wir,   \   oba ther díufal ist in
        thir?'
    - verse[n=14]: wir zéllen thir es ouh mér:   \   bist élibenzo frémider!"
    - verse[n=15]: '"Wízit", quad er, "ubar ál   \   ni háben ih then díufal,'
    - verse[n=16]: gibórgen ih thes réino,   \   thaz ér nist min giméino,
    - verse[n=17]: Suntar éren ubar ál   \   minan fáter so ih scál;
    - verse[n=18]: thaz ni híluh iuih:   \   ir intéret avur mih!
    - verse[n=19]: Ni súah ih hiar nu ríchi   \   noh mino gúallichi,
    - verse[n=20]: min fáter thaz giméinit   \   joh er ouh sélbo irdeilit!
    - verse[n=21]: Giwisso wízit ir thaz:   \   thie haltent wórt minaz,
    - verse[n=22]: mit wíllen thaz irfúllent   \   thaz minu wórt in zellent --
    - verse[n=23]: Ni fórahten sie then wéwon;   \   nirstérbent sie in éwon,
    - verse[n=24]: ni wírdit in thaz úngimah,   \   so ih hiar míthont gisprah."
    - verse[n=25]: Sie gabun ántwurti   \   mit grozeru úngiwurti,
    - verse[n=26]: 'mit míchilemo níde   \   so wurtun sie úmblide:'
    - verse[n=27]: '"Nu wízun wir waz iz íst:   \   thaz thu in únwizzin bíst,'
    - verse[n=28]: thaz wéltit thin ubar ál   \   sélber ther díufal!
    - verse[n=29]: Ábraham ther máro   \   ther ist dót giwaro,
    - verse[n=30]: thie fórasagon gúate   \   thie sínt ouh alle dóte;
    - verse[n=31]: Thanne quístu ther gidúit   \   thaz thínaz wort giméinit,
    - verse[n=32]: so wér so thaz biwérbe,   \   er íamer sar nirstérbe!
    - verse[n=33]: Bistú nu zi wáre   \   furira Ábrahame?
    - verse[n=34]: ouh thén man hiar nu zálta   \   joh sie álle tod bifálta?
    - verse[n=35]: Nu bigín uns rédinon,   \   wémo thih wolles ébonon,
    - verse[n=36]: wénan thih zélles ana wán,   \   nu gene al éigun sus gidán?"
    - verse[n=37]: Er gáb in thes mit thúlti   \   suazaz ántwurti,
    - verse[n=38]: 'ríhta sies in war mín,   \   thoh wíht sies ni firnámin:'
    - verse[n=39]: '"Óba ih mih mit rúachon   \   biginnu éino gúallichon,'
    - verse[n=40]: mit suórgon dúan ouh thanne tház,   \   thaz ist niwíht allaz.
    - verse[n=41]: Min fáter ist ther tház giduat,   \   ther mir gifórdorot thaz
        gúat,
    - verse[n=42]: gifórdorot er vóllon   \   then minan múatwillon;
    - verse[n=43]: Then quedet ír, weist es mér,   \   thaz er si drúhtin unser;
    - verse[n=44]: zi thíu ir inan nénnet   \   joh wíhtes thoh nirkénnet!
    - verse[n=45]: Íh irkennu inan ío;   \   spríchu ih avur álleswio,
    - verse[n=46]: bin ih thanne in lúginon,   \   gilicher íuen redinon;
    - verse[n=47]: Ih wéiz inan giwísso,   \   thaz nist álles suntar só,
    - verse[n=48]: joh ih in wára mina   \   gihaltu léra sina!
    - verse[n=49]: Ábraham ther álto   \   er blídta sih thes hárto,
    - verse[n=50]: er thés sih muasi frówon,   \   then mínan dag biscówon;
    - verse[n=51]: Gisah er dág minan,   \   thes fréwita er húgu sinan;
    - verse[n=52]: thes blídt er hérza sinaz,   \   giwisso wízit ir tház!"
    - verse[n=53]: Sie namun thía meina   \   thes líchamen góuma,
    - verse[n=54]: sáhun sinaz áltar;   \   bi thiu wás sies filu wúntar.
    - verse[n=55]: '"Thú ni bist giwáro   \   noh alter fínfzug jaro'
    - verse[n=56]: hiar untar wóroltmanne;   \   war sáhi thu inan thánne?"
    - verse[n=57]: Gab druhtin ántwurti   \   mit súazlicheru mílti,
    - verse[n=58]: wólta thes bigínnan,   \   thaz muat zi wége bringan.
    - verse[n=59]: Er huab in úf tho thaz múat,   \   so er uns émmizigen dúat,
    - verse[n=60]: zi thes gótnisses gúati;   \   thaz was in úngimuati.
    - verse[n=61]: '"Ih ságen", quad, "iu in war mín:   \   er ímo so ịst thaz wésan
        min;'
    - verse[n=62]: íh bin mit giwúrti   \   er thannẹ ér io wurti.
    - verse[n=63]: Warun zíti mino   \   er wúrtin io thio síno;
    - verse[n=64]: min wésan, wízit ir tház,   \   er ímo filu rúmaz!"
    - verse[n=65]: Ni móhta thó thaz iro múat   \   firdragan thaz éwiniga gúat,
    - verse[n=66]: thia éwinigun léra;   \   wízist thaz in wára.
    - verse[n=67]: Thaz stéinina hérza   \   rúarta tho thiu smérza,
    - verse[n=68]: ruarta thó thiz selba léid   \   thaz émmizigen frúma meid.
    - verse[n=69]: Námun sie tho stéina   \   sar io thío méina,
    - verse[n=70]: thaz slíumo sies gihúlfin   \   joh inan ánawurfin;
    - verse[n=71]: Thaz sie gikúaltin in thaz múat,   \   so man in fíante duat,
    - verse[n=72]: in thiu giráchin iro zórn;   \   sie thahtun ér thes filu fórn.
    - verse[n=73]: Gibárg er sih zi wáre   \   joh giang ouh úz tho sáre
    - verse[n=74]: úzar iro hánton   \   fon sinen fíanton.
  - chapter[n=19]:
    - foreign[lg=lat-Latn]: XIX.
    - foreign[lg=lat-Latn]: MORALITER.
    - verse[n=1]: Hiar mánot unsih druhtin Kríst,   \   so sin giwónaheit íst;
    - verse[n=2]: hiar lérit unsih dát sin,   \   thaz wir thúltige sin.
    - verse[n=3]: Nist untar úns theiz thúlte,   \   thaz únsih íaman skélte,
    - verse[n=4]: theist sar fílu rédii,   \   thaz wír thar sprechen wídari.
    - verse[n=5]: Ni wollen óuh ubar tház   \   firdragan zórn nihéinaz,
    - verse[n=6]: uns thúnkit in giwíssi,   \   thaz iz hónida si,
    - verse[n=7]: Tház wir thes bigínnen,   \   wir hónida gihéngen,
    - verse[n=8]: oda in thes wórtes wige   \   wiht íamanne firsuige.
    - verse[n=9]: Thaz duat uns úbarmuati,   \   nálas unsu gúati,
    - verse[n=10]: mihilu gélpfheit   \   joh unser hérza gimeit.
    - verse[n=11]: Lérne hiar thia gúati,   \   wio unser drúhtin dati;
    - verse[n=12]: sínes selbes mílti   \   joh muates mámmunti.
    - verse[n=13]: Híar ist ana fúntan   \   thaz ér hiar ward biscóltan,
    - verse[n=14]: joh er íro worto   \   intéret ward hiar hárto.
    - verse[n=15]: Sie quátun io zi nóti,   \   thaz er then díufal hábeti;
    - verse[n=16]: thaz firdrúag er allaz,   \   selbo lísist thu thir tház.
    - verse[n=17]: Dét er ouh tho méra:   \   óugt in sina léra
    - verse[n=18]: giwísso thara ingégini,   \   thár thera selbun ménigi.
    - verse[n=19]: Sie iz allaz ábahotun   \   thie thár iz tho gihórtun,
    - verse[n=20]: er wolta in ío mit wíllen   \   mámmonto gistíllen.
    - verse[n=21]: Er zéigota in in alawár   \   thio sino éwinigi thár,
    - verse[n=22]: thia sina hóhun gibúrt;   \   thaz wás in allen úngiwurt.
    - verse[n=23]: Sie líafun zi iro stéinon   \   sar io thén meinon;
    - verse[n=24]: mit thén io thén wilon   \   so wóltun sie nan pínon!
    - verse[n=25]: Tho méid er sie mit thúlti,   \   theiz uns zi frúmu wurti,
    - verse[n=26]: thaz émmizen in nótin   \   wír so sáma datin.
    - verse[n=27]: Ni wólt er wiht thes spréchan,   \   thoh ér sih mohti réchan,
    - verse[n=28]: sie dúan ouh, obar wólti,   \   innan ábgrunti.
    - verse[n=29]: Wír duen avur zi érist   \   só wir mugun wírsist;
    - verse[n=30]: brístit uns thera dáti,   \   so thréwen wir zi nóti.
    - verse[n=31]: Fúrira ist in wára   \   thiu drúhtines lera;
    - verse[n=32]: so ih hiar fórna giwúag,   \   er sine fíanta firdrúag.
    - verse[n=33]: Bílidon thaz ouh álle,   \   so wer so wóla wolle,
    - verse[n=34]: so wér so thes githénke,   \   then díufal biskrénke!
    - verse[n=35]: Thaz ist kúsgi joh ouh gúat;   \   habe mámmuntaz múat,
    - verse[n=36]: in thíu ni giwánko,   \   thaz thir es gót githanko,
    - verse[n=37]: Thaz er híar in libe   \   avur thír noh libe,
    - verse[n=38]: thu thuruh thiu sínu bilidi   \   firdrégist thero manno frávili.
  - chapter[n=20]:
    - foreign[lg=lat-Latn]: XX.
    - foreign[lg=lat-Latn]: DE CAECO NATO.
    - verse[n=1]: Gisah tho drúhtin einan mán   \   blíntan gibóranan;
    - verse[n=2]: wás er fon gibúrti   \   in thera selbun úngiwurti.
    - verse[n=3]: Frágetun tho thánana   \   thie síne holdun thégana,
    - verse[n=4]: óba thiu selba blínti   \   fon súnton sinen wúrti,
    - verse[n=5]: Odọ iz firwórahtin ouh ér   \   fáter inti múater,
    - verse[n=6]: sie fram so súntig warin   \   thaz súlih kind gibárin.
    - verse[n=7]: Gab er tho wórton bliden   \   ántwurti then sínen,
    - verse[n=8]: 'zálta in thịạ úngimacha,   \   thes sélben mannes sácha:'
    - verse[n=9]: '"Ni sint theso úmmahti   \   tház er iz firwórahti,'
    - verse[n=10]: ni dátun ouh giwáro   \   iz wérk thero fórdorono;
    - verse[n=11]: Suntar wárd iz bi thíu   \   (giwisso ságen ih iz iu),
    - verse[n=12]: thaz wurti in ímo thuruh tház   \   gótes werk io scínaz.
    - verse[n=13]: Mir límphit thaz ih thénke,   \   theih sinu wérk wirke,
    - verse[n=14]: thes mih zi thíu wanta,   \   hera in wórolt santa;
    - verse[n=15]: Unz ther dág scinit   \   joh náht inan ni rínit,
    - verse[n=16]: noh mán ni thultit úmmaht   \   thera fínsterun naht.
    - verse[n=17]: Thiu naht thiu químit ubar tház   \   (giwisso wízit ir thaz),
    - verse[n=18]: thaz mán nist ther in gáhe   \   zi wérke gifáhe;
    - verse[n=19]: Ódouh thurfi thénken,   \   thaz mégi er wiht giwírken
    - verse[n=20]: in themo fínstarnisse;   \   thes sín sie ío giwísse.
    - verse[n=21]: Unz íh bin hiar in wórolti,   \   so bin ih líoht beranti
    - verse[n=22]: zi frónisgen thíngon   \   allen ménnisgon."
    - verse[n=23]: Wóraht er tho ein hóro in war   \   mit sineru spéichelu sar;
    - verse[n=24]: thaz kléibt er ímo, so er es ni bát,   \   in thero óugono stat.
    - verse[n=25]: Nánt er ímo ein wázar,   \   hiaz faran wásgan iz thar,
    - verse[n=26]: mit wásgu so iz gizámi,   \   thaz horo thána nami.
    - verse[n=27]: Er fuar sár so er es giwúag,   \   jóh thaz horo thána thuag,
    - verse[n=28]: brahtạ imo sélben guat gimáh,   \   want er scóno gisah.
    - verse[n=29]: Tho híntarquamun gáhun   \   thie nan ér gisahun;
    - verse[n=30]: 'ni wóltun nan irkénnen   \   joh sús gistuantun zéllen:'
    - verse[n=31]: '"Ist thiz ther bétalari in war   \   ther hiar saz blínter ubar
        jár,'
    - verse[n=32]: thér bi sino thúrfti   \   hiar deta uns ánaruafti?"
    - verse[n=33]: Quadun súme thero knéhto:   \   "iz ist ther sélbo rehto
    - verse[n=34]: (giwisso wízit ir tház),   \   ther blínter untar úns saz."
    - verse[n=35]: Súme datun mári,   \   thaz iz thér ni wari,
    - verse[n=36]: quádun iogilícho,   \   theiz wari sín gilicho.
    - verse[n=37]: '"Ih bín iz", quad er, "wizit tház,   \   ther blínt hiar bétolonti
        saz;'
    - verse[n=38]: ih io mit stábu noti   \   giang weges gréifonti
    - verse[n=39]: Zi mánniliches wénti,   \   io brotes bétolonti,
    - verse[n=40]: klágota io bi nóti   \   min selbes ármuati."
    - verse[n=41]: Thio ármilichun wizzi   \   was thes tho fíriwizzi,
    - verse[n=42]: 'was sies wúntar thrato,   \   joh frágetun thero dáto:'
    - verse[n=43]: '"Ságe uns nu giwáro,   \   wio síhist thu so zíoro?'
    - verse[n=44]: joh wer thir dáti thia máht,   \   thaz thú so scono séhan maht?"
    - verse[n=45]: '"Thes zelluh íu", quad er, "giwánt:   \   then wír thar heizen
        héilant!'
    - verse[n=46]: íh wiht zímo thes ni spráh;   \   so er mih híar tho gisáh,
    - verse[n=47]: Sar io thía warba   \   so spé er in thia érda,
    - verse[n=48]: githuar ein hóro thar in wár   \   inti kléipta mir tharána sar.
    - verse[n=49]: So ih thaz hóro thana thúag,   \   thes er mir sélbo giwuag,
    - verse[n=50]: so quam gisíuni míner;   \   theist gótes thang joh síner!"
    - verse[n=51]: '"Dua únsih", quadun, "wísi,   \   wár ther selbo mán si."'
    - verse[n=52]: er sar zi théra fristi   \   quad es wíht ni westi.
    - verse[n=53]: Leittun sie nan ubar tház   \   thar thaz héroti was,
    - verse[n=54]: thára zi themo thínge,   \   zi thero fúristono rínge.
    - verse[n=55]: Thie búah duent thar mári,   \   theiz sámbazdag tho wári,
    - verse[n=56]: tho Kríst thes wolta thénken,   \   thiz selba wúntar wirken.
    - verse[n=57]: Tho frágetun thie fúriston   \   joh thie héreston,
    - verse[n=58]: wío er in thera gáhi   \   so scóno gisáhi.
    - verse[n=59]: '"Ih sagen íu", quád er, "thaz ist wár:   \   er kléipta mir ein
        hóro thar,'
    - verse[n=60]: gisah ih sár so iz gizám,   \   so slíumo so ih iz thána nam."
    - verse[n=61]: 'Sum quad er dáti widar gót,   \   joh er firbráchi sin gibót:'
    - verse[n=62]: '"thaz sin únwizzi so wíalt,   \   thaz er then sámbazdag ni híalt."'
    - verse[n=63]: Thanne óuh fon ther ménigi   \   spráchun thara ingégini,
    - verse[n=64]: (áhtotun iz réinor   \   joh hárto filu kléinor),
    - verse[n=65]: Wio súntig man thaz móhti,   \   odouh zi thíu so dohti,
    - verse[n=66]: thaz er in thérera noti   \   súlih zeichan dáti!
    - verse[n=67]: Thar was strít umbi tház   \   joh gislíz hébigaz;
    - verse[n=68]: thie úbile joh thie dóhtun,   \   sih giéinon thar ni móhtun.
    - verse[n=69]: Bigóndun thes tho bágen   \   joh genan ávur fragen,
    - verse[n=70]: 'joh worton únsuazen   \   bigóndun inan grúazen:'
    - verse[n=71]: '"Waz quis thú fon themo mán,   \   ther thir gilíubta so frám,'
    - verse[n=72]: ther thir so múatfagota,   \   thaz líoht thir heim gihólota?"
    - verse[n=73]: '"Er ist", quad, "gótes holdo,   \   thes zíhuh inan báldo,'
    - verse[n=74]: gihéizit mir thaz mínaz muat,   \   thaz er ist fórasago guat."
    - verse[n=75]: Ni móhtun sie gilóuben   \   thia selbun dát ubar thén,
    - verse[n=76]: thaz ér in thera gáhi   \   so níwanes gisáhi,
    - verse[n=77]: Er thar zi stéti warun   \   thiu sélbun thiu nan bárun,
    - verse[n=78]: fáter inti múater,   \   thar ouh ther sún guater.
    - verse[n=79]: Sie híazun thiu gan fúri sar,   \   thaz siu gizáltin thaz wár,
    - verse[n=80]: thaz siu álleswio ni dátin   \   in thíu sie nan irknátin.
    - verse[n=81]: '"Bigínnet", quadun, "scówon   \   giwáralichen óugon;'
    - verse[n=82]: ist thiz kínd iuer,   \   ther blínter ward gibóraner?
    - verse[n=83]: Ir bédu datut mári,   \   thaz er tho blínt wari,
    - verse[n=84]: joh ímo in thera frísti   \   thes gisíunes gibrústi.
    - verse[n=85]: Nu ságet uns in thráti,   \   wer avur thíz dati,
    - verse[n=86]: thaz ér nu mag giscówon   \   so lúteren óugon?"
    - verse[n=87]: Bigóndun sie tho rénton   \   fórahtelen wórton,
    - verse[n=88]: 'síe in thar tho zélitun,   \   wio síe iz firnoman hábetun:'
    - verse[n=89]: '"Wir wízun, ságen wir iu éin,   \   thes nist lóugna nihein,'
    - verse[n=90]: súlih so wir wárun,   \   thaz wir nan blíntan barun.
    - verse[n=91]: Nist kúnd uns thaz giráti,   \   wer thiu óugun imo indáti;
    - verse[n=92]: thes léwen ouh ni wóllen,   \   so wír iu hiar nu zéllen.
    - verse[n=93]: Fraget ínan es in wár;   \   er hábet ju thaz áltar,
    - verse[n=94]: thaz er in thésen thingon   \   firspréchan mag sih sélbon!"
    - verse[n=95]: Thiu selbun ántwurti   \   gábun sie bi nóti,
    - verse[n=96]: sie fórahtun in thráto   \   thérero selbun dáto.
    - verse[n=97]: Ther liut déta, so man wéiz,   \   míhilan úrheiz,
    - verse[n=98]: 'in thémo warun féste   \   wídar selben Kríste:'
    - verse[n=99]: So wér so thaz irwéliti,   \   zi Kríste nan gizéliti,
    - verse[n=100]: er íamer sar bi nóti   \   iro thárbeti.
    - verse[n=101]: Bi thiu wúrfun siu in ínan sar   \   thiu selbun ántwurti thar,
    - verse[n=102]: wánta sie thaz fórahtun   \   thaz sie untar ín er wórahtun.
    - verse[n=103]: Síe tho therero dáto   \   ángustitun thráto,
    - verse[n=104]: wás in harto úngimah   \   thaz ther blínto gisah.
    - verse[n=105]: Ladotun ávur tho then man   \   ther thes gisíunes biquam,
    - verse[n=106]: quádun sih thera dáti   \   noh tho báz biknati.
    - verse[n=107]: '"Thank es góte filu frám,   \   ni kér iz ufan thésan man;'
    - verse[n=108]: wir wízun inan dáto   \   firdánan filu thráto."
    - verse[n=109]: Er gab tho ántwurti   \   then líutin mit giwúrti,
    - verse[n=110]: zálta wes er fúalta,   \   joh waz thar ínan ruarta;
    - verse[n=111]: Sih thar tho báldo firspráh,   \   ther er io mán ni gisah,
    - verse[n=112]: fóra themo líute   \   mit míchilemo nóte.
    - verse[n=113]: '"Únkund ist mir thráto,   \   ob er si úbildato;'
    - verse[n=114]: rúerent mih in thráti   \   thio sino wóladati.
    - verse[n=115]: Ih wánt ih scolti nóti   \   sin iamer mórnenti
    - verse[n=116]: blíntilingon hóno;   \   nu síhuh afur scóno.
    - verse[n=117]: Mir déta thaz gimúati   \   sínes selbes gúati,
    - verse[n=118]: nam míh fon úmmahtin   \   bi sinen éregrehtin."
    - verse[n=119]: Sie ávur tho ginóto   \   éiscotun thero dáto
    - verse[n=120]: fon thémo selben wérke   \   fóra themo fólke,
    - verse[n=121]: Wío mo so gizámi   \   gisíuni sin biquámi,
    - verse[n=122]: joh séhentị avur wúrti   \   ther blínt was fon gibúrti.
    - verse[n=123]: '"Waz wollet ír nu", quad er, "thés?   \   ih ríht es iuih álles;'
    - verse[n=124]: waz scal es ávur thanne   \   nu so zi frágenne?
    - verse[n=125]: Ih zalta iu nú thaz wára,   \   waz wóllet ir es méra?
    - verse[n=126]: zíu sint iuo wízzi   \   thes mera fíruwizzi?
    - verse[n=127]: Ir wóllet odo in wár min   \   werdan júngoron sin,
    - verse[n=128]: thaz ír bi thaz so báget   \   joh émmizigen fráget!"
    - verse[n=129]: Inbrústun sie zi nóti   \   tho sar in héizmuati,
    - verse[n=130]: bigóndun imo thráto   \   flúachon tho ginóto.
    - verse[n=131]: '"Thú sis jungoro sín,   \   thaz quéme ouh thir in múat thin!'
    - verse[n=132]: bimídan thu ni wólles,   \   suntar thụ ímo folges!
    - verse[n=133]: Fólgen wir in wára   \   Móyseses léra,
    - verse[n=134]: fullen wízzod sinan   \   joh wollen thésan midan.
    - verse[n=135]: Wir wizun álle thaz gimáh   \   thaz got zi Móysese sprah,
    - verse[n=136]: joh ougt er ímo follon   \   then sinan múatwillon.
    - verse[n=137]: Wanana thérer avur íst,   \   thes wíht uns sar io kúnd nist;
    - verse[n=138]: ni wízun wir in wára   \   sínes selbes fúara."
    - verse[n=139]: Oba thu scówost thaz múat,   \   thánne nist thaz wórt guat,
    - verse[n=140]: wanta wántun harto thés   \   thaz síe mo batin úbiles.
    - verse[n=141]: In réhtemo múate   \   erge úns iz io zi gúate,
    - verse[n=142]: thaz wír io muazin blíde   \   wesan scálka sine!
    - verse[n=143]: Bigónd er in tho rédion   \   sélb these evangélion,
    - verse[n=144]: 'joh mit thésen rédinon   \   sie ófono bredigon:'
    - verse[n=145]: '"Thaz íst", quad er, "nu wúntar,   \   thaz ir nirknáhet then
        man,'
    - verse[n=146]: ther mir so frám giliubta,   \   thiu óugun mir inlíuhta.
    - verse[n=147]: Wer horta ér io thaz gimáh?   \   ih sunnun ér ni gisah;
    - verse[n=148]: thoh scówot ir nu álle,   \   theih síhụ al sosọ ih wílle.
    - verse[n=149]: Ninthéizit mir iz muat mín,   \   ni ther fon góte sculi sín,
    - verse[n=150]: es álleswio ni thénkit   \   ther súlih werk wírkit.
    - verse[n=151]: Giwisso wéiz thaz unser múat,   \   wio got then súntigen duat,
    - verse[n=152]: thaz ér se sar ni hórit,   \   ouh wiht sih zi ín ni kerit;
    - verse[n=153]: Er avur thémo liubit   \   ther sinan wíllon uabit,
    - verse[n=154]: joh thémo ist io gimúati   \   ther wónet in ther gúati.
    - verse[n=155]: Leset állo buah thio sín:   \   ni fíndet ir in war mín,
    - verse[n=156]: fon éristera wórolti,   \   ther er io súlih worahti!
    - verse[n=157]: Er ouh mit hórowe iz biklán,   \   ni giéiscotạ er thaz wóroltman;
    - verse[n=158]: thaz dét er ouh tho súntar,   \   theiz wari méra wuntar.
    - verse[n=159]: Ih ságen iu híar ubarlút:   \   ni wári therer gótes drut,
    - verse[n=160]: fon ímo quami ouh súntar,   \   ni dát er sulih wúntar!"
    - verse[n=161]: Sie irbúlgun sih in wára   \   thera frónisgun léra,
    - verse[n=162]: 'thero scónero wórto;   \   sus spráchun zi imo ouh hárto:'
    - verse[n=163]: '"Thú bist al hóner,   \   in súnton gibóraner,'
    - verse[n=164]: mit allen únredinon;   \   thu únsih thanne bredigon?"
    - verse[n=165]: Sie inan slíumo tho in wár   \   wúrfun fon in úz sar,
    - verse[n=166]: er íro sid zi nóti   \   íamer thárbeti;
    - verse[n=167]: Joh er bi tház mari   \   firméinsamot wári,
    - verse[n=168]: íamer giscéidan,   \   want er detạ in dág leidan.
    - verse[n=169]: Drúhtin tho gihórta   \   wio er thar wérnota;
    - verse[n=170]: joh ér bifand iz állaz,   \   thaz sie firwúrfun nan bi thaz.
        *
    - verse[n=171]: So drúhtin inan tho gisáh,   \   er sélbo sar tho zi ímo sprah
    - verse[n=172]: '(thera séla deta er giméini   \   thes líchamen héili):'
    - verse[n=173]: '"Gilóubistu in then gótes sun,   \   ther quam fon hímile herasun?"'
    - verse[n=174]: 'gab er ántwurti thó   \   (was thes gisíunes filu fró):'
    - verse[n=175]: '"Wer íst iz", quad er, "drúhtin,   \   theih mit gilóubu werde
        sín?"'
    - verse[n=176]: 'er sélbo, soso iz dóhta,   \   scónon es giríhta:'
    - verse[n=177]: '"Iz ist in álanahi   \   tház thu nan gisáhi,'
    - verse[n=178]: joh ist, gilóubi thu mir,   \   ther hiar spríchit nu mit thir."
    - verse[n=179]: '"Jáh ih", quad er, "druhtin, dúan;   \   giloub ih fásto in thinan
        dúam!"'
    - verse[n=180]: frámhald fial tho thárasun   \   joh bétota then gótes sun.
    - verse[n=181]: Si áhtun sin zi nóti   \   bi súslicho dáti,
    - verse[n=182]: then níd gideta ouh méra   \   thiu fílu hoha léra.
    - verse[n=183]: Sar after thén meinon   \   so wóltun sie nan stéinon;
    - verse[n=184]: thaz ward ál io thuruh tház   \   want er in zálta wer er wás,
    - verse[n=185]: Mit wórton iz giméinta,   \   mit zéichonon giscéinta;
    - verse[n=186]: ál thaz iro frúma was --   \   sie ni rúahtun bi thaz.
  - chapter[n=21]:
    - foreign[lg=lat-Latn]: XXI.
    - foreign[lg=lat-Latn]: SPIRITALITER.
    - verse[n=1]: Firlíhe mir nu selbo Kríst,   \   ther únser liobo drúhtin ist,
    - verse[n=2]: thaz íh nu hiar giméine,   \   wénan ther mán bizeine
    - verse[n=3]: Ther blínter ward gibóraner   \   joh wíht ni mohta séhan ér,
    - verse[n=4]: er ther súntoloso mán   \   thaz hóro in thiu óugun giklan;
    - verse[n=5]: Er ér zi thíu iz gifiarta,   \   mit hánton sinen rúarta
    - verse[n=6]: thes bétalares óugon,   \   thaz ér sid mohti scówon.
    - verse[n=7]: Allaz mánkunni   \   thaz thúlta grozo grúnni,
    - verse[n=8]: ouh ubar mánag úbilaz   \   fínstarnissi séraz;
    - verse[n=9]: Súnta filu suáro,   \   thaz ságen ih thir giwáro,
    - verse[n=10]: ni líazun se unsih frówon,   \   thaz rehta líoht biscowon.
    - verse[n=11]: Thiu blínti uns, wan ih, wúrti   \   fon Ádames gibúrti,
    - verse[n=12]: ouh ménnisgon állen   \   fon súnton then wir fállen.
    - verse[n=13]: Gisáh tho druhtin nóti,   \   thio unsero ármuati,
    - verse[n=14]: thio blíntun gibúrti,   \   er uns ginádig wurti.
    - verse[n=15]: Nót héiz ih hiar tház,   \   want es rát tho ni wás,
    - verse[n=16]: lába noh gizámi,   \   fon ímo uns iz ni quámi.
    - verse[n=17]: Tho ward thaz wórt sinaz   \   zi líchamen gidánaz,
    - verse[n=18]: zi fléisges giscéftin   \   mit állen sinen kréftin.
    - verse[n=19]: Tho er zi thíuz gifíarta,   \   mit súlichu unsih rúarta,
    - verse[n=20]: 'mit síneru gibúrti,   \   theiz uns zi frúmu wurti:'
    - verse[n=21]: Thie dáti uns wola tóhtun,   \   joh sid giséhan mohtun,
    - verse[n=22]: inlíuhte giwísse   \   fon themo alten fínstarnisse.
    - verse[n=23]: Mánnilih nu lóufe   \   zi thémo sconen dóufe,
    - verse[n=24]: thara inan Kríst tho wánta   \   joh sélbo thara sánta.
    - verse[n=25]: Wízist tház in alawár:   \   thaz wazar héizit ouh so thár,
    - verse[n=26]: wanta Kríst es weltit,   \   ther héra ward giséntit;
    - verse[n=27]: Ni wurti mán niheiner   \   fon súnton sinen héiler,
    - verse[n=28]: ther fáter nan ni sánti   \   joh hera in wórolt wanti.
    - verse[n=29]: Inliuht er únsih filu frám   \   jóh er hera in wórolt quam,
    - verse[n=30]: thaz uns thiu sín guati   \   thiu óugun indáti;
    - verse[n=31]: Tház wir thaz irkántin   \   wara wir gángan scoltin,
    - verse[n=32]: pédin in giríhti   \   zi sinerụ éregrehti;
    - verse[n=33]: Joh wír nan muazin scówon   \   óffenen óugon,
    - verse[n=34]: indánemo ánnuzze,   \   thaz uns iz wóla sizze;
    - verse[n=35]: Ófenemo múate,   \   theiz úns irge zi gúate,
    - verse[n=36]:
      - mit thes hérzen ougon   \   muazin íamer scówon!
      - foreign[lg=lat-Latn]: Amen.
  - chapter[n=22]:
    - foreign[lg=lat-Latn]: XXII.
    - foreign[lg=lat-Latn]: FACTA SUNT ENCAENIA.
    - verse[n=1]: Gistúantun in thera náhi   \   thes gótes huses wíhi,
    - verse[n=2]: thio sélbun hoho zíti   \   fírotun thie líuti;
    - verse[n=3]: Ther evangélio thar quít,   \   theiz wari in wíntiriga zít,
    - verse[n=4]: thisu dát ubar ál   \   thia íh iu hiar nu ságen scal.
    - verse[n=5]: Giang tho drúhtin innan thés   \   in pórziche thes húses;
    - verse[n=6]: ther námo detaz mári,   \   er Sálomones wári;
    - verse[n=7]: Thaz móhta sin in wári   \   thúruh sina zíari,
    - verse[n=8]: thaz man zi thíu nan zelita,   \   then námon imo irwélita.
    - verse[n=9]: Thie Júdeon nan bistúantun,   \   ni wéstun was sie fúartun;
    - verse[n=10]: 'sprachun zi ímo in fárun,   \   so sie giwón warun:'
    - verse[n=11]: '"Wio lángo so firdrágen wir   \   thaz thu unsih spénis sus zi
        thír,'
    - verse[n=12]: sus nimis éinizzen?   \   wil thu íamer thes írwizzen?
    - verse[n=13]: Oba Kríst si námo thin,   \   thaz laz thanne ófanaz sin;
    - verse[n=14]: thaz gizél uns hiar nu sár,   \   thaz wir wízin thaz war!"
    - verse[n=15]: '"Ob ih iz ságen", quad er, "íu,   \   ir ni gilóubet thoh bi thíu;'
    - verse[n=16]: ni firnímit iuer múat,   \   thanne ih iu zéllu thaz gúat.
    - verse[n=17]: Thiu wérk thiu ịh wírku innan thés   \   in namon fáter mines,
    - verse[n=18]: irgéhent iogilícho   \   mih filu fóllicho.
    - verse[n=19]: Ir ni gilóubet thoh thiu hált   \   thaz ist iu ófto gizált;
    - verse[n=20]: giwísso ni bírut ir   \   thero ih irwéllu zi mir!
    - verse[n=21]: 'Thie ih zi thíu gizellu   \   joh súntar mir irwéllu:'
    - verse[n=22]: thie eigun mín io mínna   \   joh hórent mina stímma;
    - verse[n=23]: Íh ouh sie irkénnu,   \   joh fólgent mir mit mínnu,
    - verse[n=24]: gíbuh ouh in war mín   \   thaz éwiniga líb in.
    - verse[n=25]: Ni firwérdent sie in éwon,   \   firmídent ouh then wéwon,
    - verse[n=26]: sint fásto ana enti   \   in mínes selbes hénti;
    - verse[n=27]: Ni nímit se ménnisgen ház   \   (giwisso wízit ir thaz)
    - verse[n=28]: unz anan wóroltenti   \   fon mines fáter henti!
    - verse[n=29]: Thes fáter min mir gịónsta,   \   theist álles guates fúrista;
    - verse[n=30]: nist tház sih io giébono   \   thera sínera gifti frúmono.
    - verse[n=31]: Íh inti fáter min   \   joh thiu éwinigi sín
    - verse[n=32]: (ni mithuh íuer nihéin) --   \   ist únker zueio wésan ein."
    - verse[n=33]: Ther liut thia sprácha al firdrúag,   \   unz sin wórt tho thés
        giwuag;
    - verse[n=34]: tho íltun sar bi nótin,   \   thaz sie nan stéinotin.
    - verse[n=35]: Ér gab tho mit thúlti   \   then liutin ántwurti,
    - verse[n=36]: lerta sie ávur tho thaz gúat   \   joh kert in frámmort thaz múat.
    - verse[n=37]: '"Ih ougta iu", quad, "gimýatu   \   manigu wérk guatu,'
    - verse[n=38]: fon mines fáter guati   \   súazlicho dáti;
    - verse[n=39]: Min áhtet ir mit nídu   \   thuruh thiu wérk minu,
    - verse[n=40]: íagilih bi mánne   \   mit iuomo stéinonne!"
    - verse[n=41]: Mit úbilemo wíllen   \   joh múoton filu fóllen
    - verse[n=42]: 'bigóndun sie sih réchan   \   joh ávur zimo spréchan:'
    - verse[n=43]: '"Ni dúen wir bi thia gúati   \   thir thaz wídarmuati,'
    - verse[n=44]: wir dúen iz mer thíu halt   \   wanta spríchist thaz ni scált.
    - verse[n=45]: Thu bist mán éinfolt,   \   thu quist thu wéses avur gót;
    - verse[n=46]: ebonot thin únfruati   \   sih drúhtines gúati!"
    - verse[n=47]: Unser drúhtin ni thiu mín   \   sprah thaz réhta thar tho zi ín,
    - verse[n=48]: er síe thar tho mánota   \   waz thes ther wízzod sageta.
    - verse[n=49]: '"Iuo búah", quad, "wéizent   \   thaz mán ouh góta heizent;'
    - verse[n=50]: giwisso ságen ih iz iu,   \   thaz man sie nénnit thar zi thíu.
    - verse[n=51]: Nu thie zi góte sint ginánt,   \   thie búent hiar thiz wóroltlant,
    - verse[n=52]: then gótes wort gizáltun   \   waz siẹ ịu io ságen scoltun;
    - verse[n=53]: Ouh mán nihein ni lóugnit,   \   thaz giscríb iu thar giquít,
    - verse[n=54]: 'niz allo wóroltfristi   \   si io filu fésti:'
    - verse[n=55]: Then got wíhan nanta   \   inti héra in wórolt santa,
    - verse[n=56]: gab sine ségena alle   \   in ínan filu fólle --
    - verse[n=57]: Ir quédet thaz thiu wórt min   \   widar drúhtine sin,
    - verse[n=58]: tház ih thes ginéndu,   \   mih gótes sún nennu?
    - verse[n=59]: Ni dúan ih sinu wérk iu:   \   ir ni gilóubet thoh bi thíu,
    - verse[n=60]: nóh ir thes ni fáret,   \   ir iuih thára keret;
    - verse[n=61]: 'Ob íh avur thénku   \   theih sinu wérk wirku:'
    - verse[n=62]: ob íh ni bin iu thráti,   \   gilóubet thoh thera dáti;
    - verse[n=63]: Tház ir thaz irkénnet   \   joh ouh gilóuben wollet,
    - verse[n=64]: thaz wir éin sculun sin,   \   íh inti fáter min!"
    - verse[n=65]: 'Fáhan sie nan wóltun,   \   tho sinu wórt thiz zaltun:'
    - verse[n=66]: er giang sar thén stunton   \   úzar iro hánton.
    - verse[n=67]: Tho thaz ward állaz so gidán,   \   so fúar er ubar Jórdan,
    - verse[n=68]: sie thar gisuáso warin   \   unz sino zíti quamin.
  - chapter[n=23]:
    - foreign[lg=lat-Latn]: XXIII.
    - foreign[lg=lat-Latn]: ERAT QUIDAM LANGUENS LAZARUS.
    - verse[n=1]: Iro ist fílu thrato,   \   thero drúhtines dato,
    - verse[n=2]: joh mánagfalt ouh mánne   \   al zi zéllenne;
    - verse[n=3]: Thoh wílluh hiar nu súntar   \   zéllen einaz wúntar;
    - verse[n=4]: iz íst, thaz ni hílih thih,   \   then ánderen allen úngilih.
    - verse[n=5]: Lázarus ther gúato   \   ward kúmig filu thráto
    - verse[n=6]: kréftigera súhti   \   joh grozera úmmahti.
    - verse[n=7]: Thir zell ih híar ubarlút:   \   er was Kríste filu drút,
    - verse[n=8]: er was síner liobo,   \   thes síst thu mir gilóubo.
    - verse[n=9]: Er was fon kástelle,   \   thaz wízun wir ouh álle,
    - verse[n=10]: thar Mártha was joh Mária,   \   joh héizit ouh Bethánia.
    - verse[n=11]: Thiz was, wízist thu thaz,   \   thiu jú intbánt thaz ira fáhs,
    - verse[n=12]: joh wás iru thaz súazi,   \   mit thiu suárb si Kristes fúazi.
    - verse[n=13]: Waz mag ih zéllen thir es mér?   \   thaz wárun sino suéster;
    - verse[n=14]: habetun Krístes minna,   \   sin selbes drútinna.
    - verse[n=15]: Sie sántun bi then brúader   \   zi Kriste kúnden iro sér;
    - verse[n=16]: wás in thar ginúagi,   \   man ékrod es giwúagi,
    - verse[n=17]: Er ékrodi thaz wésti   \   sar zi théru fristi,
    - verse[n=18]: thia úmmaht thiạ er thar thóleta,   \   then er so mínnota.
    - verse[n=19]: '"Níst", quad er, "thiu úmmaht   \   so fram zi tód imo bráht,'
    - verse[n=20]: io so in álawari   \   zi drúhtines díuri;
    - verse[n=21]: Thaz in thera úmmahti   \   thes gótes sunes máhti
    - verse[n=22]: wérthen filu máro,   \   thaz wízit ir giwáro."
    - verse[n=23]: Hábetạ er in war mín   \   minna líublicho sín
    - verse[n=24]: joh théro zueio wíbo;   \   thes síst thu mir gilóubo.
    - verse[n=25]: So drúhtin tho gihórta   \   thaz er so zórkolota,
    - verse[n=26]: tho inthábet er sih sár   \   giwísso zuene dága thar.
    - verse[n=27]: Er sprah zen júngoron thó:   \   "wísomes thero Júdono!
    - verse[n=28]: farames ávur thara zi ín   \   hína in iro lánt in!"
    - verse[n=29]: Spráchun tho mit mínnon   \   thie síne liobon hóldon
    - verse[n=30]: '(si erquámun odo in thráti   \   thera érerun dáti):'
    - verse[n=31]: '"Méistar", quádun, "hugi thés:   \   sie fárent thines férehes'
    - verse[n=32]: mit selb stéinonne;   \   nu súachist sie afur thánne?"
    - verse[n=33]: '"Ja sínt", quad er, "bi nóti   \   zuelif dágo ziti,'
    - verse[n=34]: thio iro stúnta werbent   \   joh themo dáge folgent.
    - verse[n=35]: So wer so dáges gengit,   \   giwísso er ni firspírnit,
    - verse[n=36]: want ér sih mit then óugon   \   fórna mag biscówon;
    - verse[n=37]: Drof ni zuívolot ir thés,   \   bigínnit er es náhtes,
    - verse[n=38]: ni er blíntilingon wérne   \   joh séro firspúrne!
    - verse[n=39]: Mír", quad er, "so fólge   \   ther réhto gangan wólle,
    - verse[n=40]: giwissọ io in álathrati   \   so scóuu er mín girati!"
    - verse[n=41]: Sprah tho drúhtin ubarlút   \   bi then sínan siachan drút,
    - verse[n=42]: 'wórton ouh tho blíden   \   zen júngoron sínen:'
    - verse[n=43]: '"Ther unser fríunt guato   \   sláfit nu gimúato;'
    - verse[n=44]: wir scúlun nan irwéken,   \   fon themo sláfe irréken."
    - verse[n=45]: '"Wóla ist, druhtin", quadun, "tház!   \   thanne wírdit imo báz;'
    - verse[n=46]: nu quimit líhtida imon múat,   \   so ofto síochemo dúat."
    - verse[n=47]: Sie wántun druhtin méinti,   \   er sinan sláf zeinti;
    - verse[n=48]: er selbo méinta avur tház   \   tház er tho bilíban was.
    - verse[n=49]: Det er ófan in tho sár   \   wio bi nan gilégan was thaz wár.
    - verse[n=50]: '"ih wille iu iz zéllen", quad er, "ér:   \   ist Lázarus bilíbaner.'
    - verse[n=51]: Thoh will ih fréwen es nu míh   \   giwísso thuruh iuih,
    - verse[n=52]: thaz ir gilóubet bi thíu   \   wanta ih híar nu wás mit iu;
    - verse[n=53]: Joh wéiz thoh thia gimácha,   \   sínes selbes sácha,
    - verse[n=54]: wio iz állaz fuar tháre;   \   thaz ságen ih iu zi wáre.
    - verse[n=55]: Thóh er nu bilíban si,   \   farames thóh thar er sí;
    - verse[n=56]: zi thíuz nu sar gilígge,   \   thoh er bigrában ligge."
    - verse[n=57]: Quad Thómas, ein thero knéhto:   \   "farames wír ouh rehto,
    - verse[n=58]: nu er so wílit selbo in wár,   \   irstérbemes mit ímo thar!
    - verse[n=59]: 'Nu er then tód suachit,   \   thes líbes ouh ni rúachit:'
    - verse[n=60]: nu simes gárawe alle   \   mit ímo zi themo fálle!"
  - chapter[n=24]:
    - foreign[lg=lat-Latn]: XXIV.
    - foreign[lg=lat-Latn]: VENIT ERGO JESUS ET INVENIT EUM QUATUOR DIES [JAM HABENTEM].
    - verse[n=1]: Quám tho druhtin héilant   \   thara in Júdeono lant,
    - verse[n=2]: thar ther sin fríunt was ju ér,   \   lag fíardon dag bigrábaner;
    - verse[n=3]: Quam ménigi thero Júdeono ér,   \   dróstun thar thio suéster,
    - verse[n=4]: bátun sie in gistúltin   \   fon then únthultin.
    - verse[n=5]: Mártha thiu gúata,   \   so síu thia kúnft gihórta,
    - verse[n=6]: firliaz si sár thia menigi   \   joh ilta Kríste ingégini.
    - verse[n=7]: Héime * saz thiu suéster   \   inti kúmta thaz sér,
    - verse[n=8]: wéinota iogilícho   \   then bruader jámarlicho,
    - verse[n=9]: Giwisso thár untar ín   \   sérlichen záharin,
    - verse[n=10]: séragemo múate;   \   irgíang iruz zi gúate.
    - verse[n=11]: Mártha sih tho kúmta,   \   so si zi Kríste giilta,
    - verse[n=12]: sérlichero wórto;   \   sia rúartaz filu hárto.
    - verse[n=13]: '"Drúhtin", quad si, "quamist thu ér,   \   wir ni thúltin thiz
        sér;'
    - verse[n=14]: ginádaz thin ni hángti   \   thaz tód uns sus io giángti;
    - verse[n=15]: Theiz io zi thíu irgiangi,   \   sus náh er uns gifíangi,
    - verse[n=16]: sus léides unsih fúlti   \   joh serera únthulti!
    - verse[n=17]: Wéiz ih thoh in thráti,   \   thoh si thin kúnft nu spati,
    - verse[n=18]: thaz got ist álles thir gilós   \   so wés so thu nan férgos;
    - verse[n=19]: Joh állaz thin giráti   \   frúmit sar zi státi,
    - verse[n=20]: állaz so thir líob ist   \   joh so thu sélbo giquíst."
    - verse[n=21]: '"Ni láz thir iz", quad er, "sér,   \   irsténtit ther thin brúader;'
    - verse[n=22]: zi líb er so gikérit,   \   thaz múat sih thin ni sérit."
    - verse[n=23]: '"Iz ist, drúhtin", quad si, "só,   \   gilóubu ih thaz giwísso,'
    - verse[n=24]: theiz ouh ínan ni firgéit,   \   thann éllu worolt úf steit."
    - verse[n=25]: Sprah tho drúhtin zi iru sár   \   (thaz wír gilouben álawar,
    - verse[n=26]: 'joh ellu wórolt ubar ál   \   in hérzen thaz io háben scal):'
    - verse[n=27]: '"Ih bin irstántnissi,   \   thaz wízist thu in giwíssi;'
    - verse[n=28]: bin líb ouh filu fésti   \   zi éwinigeru frísti.
    - verse[n=29]: So wér so in mih gilóubit   \   (theist álles guates hóubit!),
    - verse[n=30]: zi líb er thoh biwírbit,   \   síd er hiar irstírbit;
    - verse[n=31]: Inti álle, thaz ni híluh thih,   \   thie gilóubent in mih
    - verse[n=32]: (ni fórahti drof then wéwon!) --   \   nirstírbit er in éwon.
    - verse[n=33]: Gilóubist thu, so ih zéllu,   \   thiu minu wórt ellu?"
    - verse[n=34]: '"sint, drúhtin", quad si, "fésti   \   in mines hérzen brusti;'
    - verse[n=35]: Gilóub ih thaz gimúato,   \   thaz thu bist Kríst ther gúato,
    - verse[n=36]: gótes sun gizámi,   \   thu hera in wórolt quami."
    - verse[n=37]: 'So si tház gizelita,   \   thia suéster si sar hóleta:'
    - verse[n=38]: '"ther méistar", quad si, "híar ist,   \   gibót thir thaz thu
        quámist."'
    - verse[n=39]: Úf irstuant si snéllo,   \   thaz déta ru ther wíllo;
    - verse[n=40]: ni déta si thes tho bíta,   \   si slíumo zi imo giílta.
    - verse[n=41]: Ni quám noh tho unser drúhtin   \   in thaz kástel ín;
    - verse[n=42]: er noh sih thár inthabeta   \   thar imo Mártha gaganta.
    - verse[n=43]: Quam then Júdeon thaz in múat   \   thaz sí so gahun úf irstuant,
    - verse[n=44]: sie ouh zi thíu gifiangun   \   joh after íru giangun;
    - verse[n=45]: Quádun, silti lóufan   \   zi themo grábe wuafan,
    - verse[n=46]: tház si thes giflízzi,   \   sih sáta thar girúzzi.
    - verse[n=47]: Si zi fúaze Kriste fíal,   \   unz thaz múat iru so wíal;
    - verse[n=48]: mit záharin sí thie bigóz,   \   thar si then brúader liobon róz.
    - verse[n=49]: Iróugta si tho seraz múat,   \   so wib in súlichu ofto dúat
    - verse[n=50]: '(irbéit si thes er kúmo);   \   joh sprah zi drúhtine thó:'
    - verse[n=51]: '"Wárist thu híar, druhtin Kríst,   \   ni thúltin wír nu thesa
        quíst;'
    - verse[n=52]: ther brúader min nu lébeti,   \   joh ih thiz léid ni habeti!"
    - verse[n=53]: Intsúab er tho thaz úngimah,   \   so er sa ríazan gisah;
    - verse[n=54]: thie líuti ouh ruzun álle   \   thie quámun zemo thínge.
    - verse[n=55]: Thar stúantun thio gisuéster   \   saman, wéinotun thaz sér;
    - verse[n=56]: óugtun thar thia smérza,   \   thaz íro sera hérza.
    - verse[n=57]: Ther fúrist ist alles gúates,   \   sih drúabta tho thes múates;
    - verse[n=58]: sih záharin er ninthábeta   \   thar man then brúader klagota.
    - verse[n=59]: Thaz drúhtin ouh giscéinta   \   waz er mit thíu meinta,
    - verse[n=60]: 'thaz ínan so ginóto   \   irbármeta ther dóto:'
    - verse[n=61]: Gibót er sie mo zélitin,   \   wára sie nan légitin.
    - verse[n=62]: '"drúhtin", quadun se sár,   \   "sélbo mahtuz séhan thar."'
    - verse[n=63]: Quam tho drúhtin unser   \   thara ríazenter,
    - verse[n=64]: thára zi themo líoben man   \   thár er lag bidólban.
    - verse[n=65]: Thár lag oba félisa,   \   so nóh nu in lantẹ ist wísa,
    - verse[n=66]: búrdin filu suáru,   \   thaz ságen ih thir zi wáru.
    - verse[n=67]: Wás tho thar ingégini   \   hárto mihil ménigi,
    - verse[n=68]: líutes filu thráto;   \   in mítten lag ther dóto.
    - verse[n=69]: Then jámar allan sáhun   \   thie míthont quamun gáhun;
    - verse[n=70]: thaz úngimah so rúarta   \   thie síne selbes fríunta.
    - verse[n=71]: Tho áhtotun thie líuti   \   wio er nan mínnoti,
    - verse[n=72]: tho sie in álagahun   \   thie záhari gisáhun.
    - verse[n=73]: Tho sprachun súmiliche   \   óuh ir themo ríche
    - verse[n=74]: (in ábuh sie iz kértun,   \   so sie thíz gihortun;
    - verse[n=75]: Sie áhtotun thaz sinaz sér),   \   bi hiu er ni bidráhtot iz ér;
    - verse[n=76]: bi híu er sih thes léides   \   er ni wárnoti les;
    - verse[n=77]: Bi híu er ni biwúrbi   \   thaz ther sin fríunt nirstúrbi,
    - verse[n=78]: ther kreftig ér was so frám,   \   then blínton deta séhentan!
    - verse[n=79]: Tho drúhtin mit then óugon   \   thaz gráb bigonda scówon,
    - verse[n=80]: 'worton blídlichen   \   spráh er tho zen sínen:'
    - verse[n=81]: '"Nemet thána sar then stéin   \   joh sliumo dúet inan in éin;'
    - verse[n=82]: inthéket mir thaz kétti,   \   thes mines fríuntes betti!"
    - verse[n=83]: '"Drúhtin", quad thiu suéster,   \   "ther líchamo ist ju fúler'
    - verse[n=84]: (bi thiu zélluh thir iz ér),   \   ist fíardon dag bigrábaner."
    - verse[n=85]: '"Thih deta ih míthont", quad er, "wís,   \   oba thu gilóubis,'
    - verse[n=86]: thaz thu gisíhis gotes kráft   \   joh selben drúhtines máht."
    - verse[n=87]: Sie namun thána thuruh nót   \   then selbon stéin so er gibot;
    - verse[n=88]: thaz gráb sie thar indátun,   \   so sinu wórt giquatun.
    - verse[n=89]: Stúant er thar tho nídare,   \   huab thịụ óugun uf zi hímile,
    - verse[n=90]: zi thes fater bárme filu frám,   \   thánana er hera in wórolt
        quam.
    - verse[n=91]: '"Fáter", quad, "thir thánkon   \   mit wórton joh mit wérkon,'
    - verse[n=92]: thaz thu émmizen io fóllon   \   irfúllis minan wíllon.
    - verse[n=93]: Ih hábetạ iz io giwíssaz,   \   fater, ságen ih thir tház,
    - verse[n=94]: thaz thu álleswio ni dáti,   \   ni si ál sos ih thih báti;
    - verse[n=95]: 'Thoh zélluh thino gúati   \   thúruh these líuti:'
    - verse[n=96]: sie wízin thu mih sántos   \   joh hera in wórolt wantos."
    - verse[n=97]: Er sprah tho wórton lúten   \   thára zi themo dóten,
    - verse[n=98]: zi themo fúlen thegane,   \   er stúantị ir themo légare;
    - verse[n=99]: Joh er wúrbi thuruh nót   \   fon béche hera wídorort,
    - verse[n=100]: fon héllono thiote   \   avur zi thésemo liohte.
    - verse[n=101]: Quek ward sár imo thaz múat,   \   jóh fon themo gráb er stuant
    - verse[n=102]: mit láchanon biwúntan   \   joh fúnon so gibúntan.
    - verse[n=103]: '"Inbintet ínan", quad er sár   \   tho zen júngoron thár,'
    - verse[n=104]: '"sliumo irlóset inan thés,   \   thaz gé er sines síndes."'
    - verse[n=105]: Mánage thie thar quámun,   \   then wibon dróst ouh warun,
    - verse[n=106]: gilóubtun sar io gáhun,   \   so sie tho thíz gisahun.
    - verse[n=107]: Bigondun súmẹ iz zellen   \   mit úbilemo wíllen
    - verse[n=108]: then fúristen éwarton   \   zórnlichen wórton
    - verse[n=109]: Joh themo hérote   \   állemo io zi nóte;
    - verse[n=110]: so slíumo sie iz gihórtun,   \   iz allaz ábahotun,
    - verse[n=111]: Ángustitun thráto   \   thérero selbun dáto.
    - verse[n=112]: thir zéll ih hiar nu súntar:   \   was hárto in leid thaz wúntar.
  - chapter[n=25]:
    - foreign[lg=lat-Latn]: XXV.
    - foreign[lg=lat-Latn]: COLLEGERUNT PONTIFICES ET PHARISAEI CONCILIUM.
    - verse[n=1]: Thie bíscofa bi nóti   \   joh al thaz héroti
    - verse[n=2]: thuruh thésa rácha   \   dátun eina sprácha.
    - verse[n=3]: Thára zi themo rínge   \   joh zi thémo selben thínge
    - verse[n=4]: quam mihil wóroltmenigi   \   then héreston ingégini.
    - verse[n=5]: Thie éwarton alle   \   quámun zi themo thínge
    - verse[n=6]: (sie ni duáltun es tho dróf)   \   in Káiphases fríthof.
    - verse[n=7]: '"Waz mugun wir", quádun, "thesses dúan?   \   ther man ther máchot
        sinan rúam'
    - verse[n=8]: mit zéichonon maren   \   joh thrato séltsanen.
    - verse[n=9]: Álle these liuti   \   gilóubent io zi nóti,
    - verse[n=10]: ni si óba wir bigínnen   \   thaz súslih wir ni héngen;
    - verse[n=11]: Irgeit iz zi ángusti,   \   oba wír mes duen thie frísti,
    - verse[n=12]: thaz ér in themo múaze   \   then líutin sih gisúaze;
    - verse[n=13]: Gifáhent sih zị ímo thanne   \   thie gilóubigun álle,
    - verse[n=14]: wóllent haben nóti   \   zị ímo thaz héroti!
    - verse[n=15]: So quément Románi ouh ubar tház,   \   nement thaz lánt allaz
    - verse[n=16]: jóh ouh thes giflízent,   \   iz ítalaz lázent;
    - verse[n=17]: Mit wáfanu unsih thuíngent,   \   óba sies bigínnent;
    - verse[n=18]: mit kréftigera hénti   \   duent únsih élilenti.
    - verse[n=19]: Wánent sie bi nótin   \   thaz wir then úrheiz dátin,
    - verse[n=20]: jóh wir thes bigínnen   \   thaz widar ín ringen."
    - verse[n=21]: Gab éiner tho giráti   \   thuruh thaz héroti,
    - verse[n=22]: bihíaz sih ther thes wáres   \   ther bíscof was thes járes.
    - verse[n=23]: '"Ni bithénket", quad, "in wára   \   únsẹrerọ állo zala,'
    - verse[n=24]: joh ír ouh wiht thes ni áhtot,   \   ouh dróf es ni bidráhtot,
    - verse[n=25]: Thaz báz ist man biwérbe,   \   thaz éin man bi unsih stérbe,
    - verse[n=26]: joh éiner bi unsih dówe,   \   ther líut sih thes gifrówe;
    - verse[n=27]: Thaz si gisúnt ther selbo fólk   \   thuruh thes éinen mannes dólk,
    - verse[n=28]: thuruh sino éino dóti;   \   thaz thúnkit mih giráti."
    - verse[n=29]: 'Giwisso wízit: thaz gimáh   \   fon ímo er súlih hiar ni spráh,'
    - verse[n=30]: thiu sprácha ouh so gizámi   \   fon ímo hiar biquámi;
    - verse[n=31]: Was bíscof er thes járes,   \   thaz mánota nan thes wáres,
    - verse[n=32]: thes selben stúales era;   \   sín ni was es mera.
    - verse[n=33]: Bi thiu was er fórasago thár,   \   thoh er ni wésti thaz war;
    - verse[n=34]: 'er únthankes in zálta   \   wio iz allaz wésan scolta:'
    - verse[n=35]: Thaz drúhtin selbo wólta,   \   bi unsih stérban scolta,
    - verse[n=36]: joh sines blúetes rínnan   \   uns síhurheit giwínnan.
    - verse[n=37]: Fon thésses dages frísti   \   so wás in thaz sid fésti,
    - verse[n=38]: in múate ginúagi,   \   tház man nan irslúagi.
    - verse[n=39]: Inzóh sih drúhtin tho fon ín,   \   ni gíang so ófono untar ín
    - verse[n=40]: joh fuar mit sínen thanana   \   in eina wúastinna.
  - chapter[n=26]:
    - foreign[lg=lat-Latn]: XXVI.
    - foreign[lg=lat-Latn]: MORALITER.
    - verse[n=1]: Nu Kríst in therera rédinu   \   zéichan duit so ménigu,
    - verse[n=2]: 'so thịẹ éwarton quátun,   \   iz al in úbil datun:'
    - verse[n=3]: Nu duemes wír thaz zuíval   \   thana sár ubar ál,
    - verse[n=4]: gilóubemes thero dáto;   \   iz sízit uns so thráto;
    - verse[n=5]: Kéremes in múate   \   uns sélben io zi gúate
    - verse[n=6]: 'frámmortes thia gotes dát,   \   só siu thar giscríban stat:'
    - verse[n=7]: Sie ríetun was sies wóltin,   \   joh was sies dúan scoltin,
    - verse[n=8]: hárto ginóto,   \   therạ selbun gótes dato;
    - verse[n=9]: Thoh ni spráchun sie in wár,   \   thaz sie gilóubtin gote sár,
    - verse[n=10]: thaz siẹ ịro hérza iz lértin   \   joh frámmortes iz gikértin.
    - verse[n=11]: Wir scúlun unsih sámanon   \   zi réhteren rédinon,
    - verse[n=12]: wir unsih góte líuben   \   joh réhtor gilóuben;
    - verse[n=13]: Joh quédemes in ríhti,   \   thaz iz lóbosamaz sí,
    - verse[n=14]: állo sino dáti,   \   thoh sị ín si únthrati.
    - verse[n=15]: Sie quádun thes ginúagi,   \   óba man nan nirslúagi,
    - verse[n=16]: tház sie mit giwélti   \   wurtin élilenti
    - verse[n=17]: Joh thárbetin thes síndes   \   thes iro héiminges,
    - verse[n=18]: sar io thés fartes   \   thes éigenen lántes.
    - verse[n=19]: Wir scúlun avur áhton,   \   wir wóla iz ni bidráhton,
    - verse[n=20]: thaz wir thiu wérk éren,   \   in múat uns siu gikéren --
    - verse[n=21]: Tház wir ana énti   \   werden élilenti,
    - verse[n=22]: tharben scónes riches,   \   thes hohen hímilriches,
    - verse[n=23]: Joh birun mórnente   \   in * suaremo élilente,
    - verse[n=24]: in githuíngnisse;   \   thes sín wir io giwísse!
    - verse[n=25]: Thénkemes zi gúate   \   ouh héilemo múate,
    - verse[n=26]: joh frámmortes iz kéren   \   thaz Cáiphas wolta léren.
    - verse[n=27]: Er ríat thaz man biwúrbi,   \   thaz ther man éino irstúrbi,
    - verse[n=28]: thaz sin éinen dóti   \   al then líut gihíalti,
    - verse[n=29]: Joh thuruh sínan einan dólk   \   warị al giháltan ther fólk;
    - verse[n=30]: mámmonto sázi,   \   sid er thaz líb firliazi.
    - verse[n=31]: Giwisso wízun wir tház   \   thaz úns iz harto wóla saz,
    - verse[n=32]: joh uns iz théh filu frám   \   thaz drúhtin hera in wórolt quam;
    - verse[n=33]: Er bi únsih wolta stérban   \   joh éino thaz biwérban,
    - verse[n=34]: thaz wir nirwúrtin furdir ál   \   thuruh then sínan einan fál;
    - verse[n=35]: Joh únsih thiu sin gúati   \   al gisámanoti,
    - verse[n=36]: wir io írri fuarun,   \   zispréitite warun.
    - verse[n=37]: Thaz ist nu wúntarlichaz thíng   \   úbar thesan wóroltring,
    - verse[n=38]: ubar állo dáti   \   wúntarlih giráti.
    - verse[n=39]: Thanne wóroltkuninga   \   stérbent bi ịro thégena,
    - verse[n=40]: 'in wíge iogilícho   \   dowent théganlicho:'
    - verse[n=41]: So sint se álle gírrit,   \   thes wíges gimérrit,
    - verse[n=42]: thér in thera nóti   \   thar imo fólgeti;
    - verse[n=43]: Joh fállent sie ginóton   \   fora iro fíanton,
    - verse[n=44]: úntar iro hánton   \   spéron joh mit suérton;
    - verse[n=45]: Sie sint in álathrati   \   flúhtig thera dáti,
    - verse[n=46]: irquéman thero wérko   \   flúhtigero githánko.
    - verse[n=47]: Starb afur thérer noti,   \   er unsih sámanoti,
    - verse[n=48]: joh sines tóthes guati   \   zisámane gifúagti;
    - verse[n=49]: Joh thuruh sína smerza   \   wir hábetin baldaz hérza,
    - verse[n=50]: fíanton io thánne   \   zi widarstántanne;
    - verse[n=51]: Thaz wir fró thes tóthes   \   faren héimortes
    - verse[n=52]: in éiginaz githíngi   \   sid thera góringi.
    - verse[n=53]: Síd man nan bifálta,   \   so Cáiphas uns zálta,
    - verse[n=54]: 'jóh man nan gidótta,   \   so er thar rédinota:'
    - verse[n=55]: Nu birun fró in múate   \   bi sínemo einen gúate;
    - verse[n=56]: mit sínemo einen fálle   \   so irlóst er unsih álle!
    - verse[n=57]: Nu buwen báldo thuruh tház   \   kúningrichi sínaz,
    - verse[n=58]: blíde in giríhti   \   in síneru gisíhti.
    - verse[n=59]: Thaz selba mámmunti   \   thaz dúit uns thiu sin gúati,
    - verse[n=60]: want er éino thaz biwárb   \   thaz er bi únsih irstárb.
    - verse[n=61]: Nu ílemes thes thenken   \   joh émmizigen wírken,
    - verse[n=62]: thaz imo ío liche   \   zemo hóhen hímilriche,
    - verse[n=63]: Joh unsih thára io alle   \   bi námen druhtin zélle,
    - verse[n=64]: álle io bi mánne   \   er unsih thára nenne;
    - verse[n=65]: Thaz sin tód ubar ál   \   ni wése in uns so ídal
    - verse[n=66]: thúruh unsero úbili   \   joh mánagfalto frávili;
    - verse[n=67]: Suntar thés ginénden,   \   mit sínen iamer ménden,
    - verse[n=68]: mit sínen íamer blíden   \   jóh iz ni bimíden! *
    - verse[n=69]: Tház ist in giféstit   \   tház in es mer ni brístit;
    - verse[n=70]:
      - so síz ouh úns allen   \   mit Krístes selbes wíllen!
      - foreign[lg=lat-Latn]: Amen.
      - foreign[lg=lat-Latn]: Explicit liber tertius.
  - chapter[n=_]:
    - foreign[lg=lat-Latn]: INCIPIT LIBER EVANGELIORUM QUARTUS THEOTISCE CONSCRIPTUS.
    - verse[n=1]:
      - foreign[lg=lat-Latn]: I.
      - foreign[lg=lat-Latn]: Praefatio libri quarti.
    - verse[n=2]:
      - foreign[lg=lat-Latn]: II.
      - foreign[lg=lat-Latn]: Ante sex dies paschae venit Jesus Bethaniam et rel.
    - verse[n=3]:
      - foreign[lg=lat-Latn]: III.
      - foreign[lg=lat-Latn]: Cum audisset populus quia venit Jesus Hierosolimam et
          rel.
    - verse[n=4]:
      - foreign[lg=lat-Latn]: IV.
      - foreign[lg=lat-Latn]: Cum appropinquassent Hierosolymis et venissent et rel.
    - verse[n=5]:
      - foreign[lg=lat-Latn]: V.
      - foreign[lg=lat-Latn]: Spiritaliter.
    - verse[n=6]:
      - foreign[lg=lat-Latn]: VI.
      - foreign[lg=lat-Latn]: Abiit in Bethaniam, et de doctrina ejus in crastinum.
    - verse[n=7]:
      - foreign[lg=lat-Latn]: VII.
      - foreign[lg=lat-Latn]: Item de doctrina domini in monte ad discipulos.
    - verse[n=8]:
      - foreign[lg=lat-Latn]: VIII.
      - foreign[lg=lat-Latn]: Appropinquabat dies festus azimorum.
    - verse[n=9]:
      - foreign[lg=lat-Latn]: IX.
      - foreign[lg=lat-Latn]: Venit dies azimorum et rel.
    - verse[n=10]:
      - foreign[lg=lat-Latn]: X.
      - foreign[lg=lat-Latn]: Desiderio desideravi hoc pascha et rel.
    - verse[n=11]:
      - foreign[lg=lat-Latn]: XI.
      - foreign[lg=lat-Latn]: Sciens Jesus quia venit ejus hora et rel.
    - verse[n=12]:
      - foreign[lg=lat-Latn]: XII.
      - foreign[lg=lat-Latn]: Contristatus est Jesus spiritu et dixit eis de traditione
          ejus.
    - verse[n=13]:
      - foreign[lg=lat-Latn]: XIII.
      - foreign[lg=lat-Latn]: Petrum dixit negaturum.
    - verse[n=14]:
      - foreign[lg=lat-Latn]: XIV.
      - foreign[lg=lat-Latn]: Jubet ut, cui desit, gladium emat.
    - verse[n=15]:
      - foreign[lg=lat-Latn]: XV.
      - foreign[lg=lat-Latn]: Consolatur discipulos de morte ejus.
    - verse[n=16]:
      - foreign[lg=lat-Latn]: XVI.
      - foreign[lg=lat-Latn]: Egressus est Jesus trans torrentem Caedron.
    - verse[n=17]:
      - foreign[lg=lat-Latn]: XVII.
      - foreign[lg=lat-Latn]: Quomodo Petrus abscidit auriculam servi sacerdotis.
    - verse[n=18]:
      - foreign[lg=lat-Latn]: XVIII.
      - foreign[lg=lat-Latn]: De negatione Petri.
    - verse[n=19]:
      - foreign[lg=lat-Latn]: XIX.
      - foreign[lg=lat-Latn]: Verba pontificis ad Jesum, et de falsis testibus.
    - verse[n=20]:
      - foreign[lg=lat-Latn]: XX.
      - foreign[lg=lat-Latn]: Duxerunt eum ad Caipham, ubi erat et Pilatus.
    - verse[n=21]:
      - foreign[lg=lat-Latn]: XXI.
      - foreign[lg=lat-Latn]: Allocutio Pilati ad Christum in praetorio.
    - verse[n=22]:
      - foreign[lg=lat-Latn]: XXII.
      - foreign[lg=lat-Latn]: Quomodo Pilatus voluit Christum dimittere pro Barabba.
    - verse[n=23]:
      - foreign[lg=lat-Latn]: XXIII.
      - foreign[lg=lat-Latn]: Duxit Pilatus Jesum derisum ad populum.
    - verse[n=24]:
      - foreign[lg=lat-Latn]: XXIV.
      - foreign[lg=lat-Latn]: Voluit Pilatus Jesum dimittere, et quare tradidit eum
          eis.
    - verse[n=25]:
      - foreign[lg=lat-Latn]: XXV.
      - foreign[lg=lat-Latn]: Pauca spiritaliter.
    - verse[n=26]:
      - foreign[lg=lat-Latn]: XXVI.
      - foreign[lg=lat-Latn]: Duxerunt eum, ut crucifigerent; et lamentatio mulierum.
    - verse[n=27]:
      - foreign[lg=lat-Latn]: XXVII.
      - foreign[lg=lat-Latn]: Quomodo clavis eum fixerunt in crucem, et titulus Pilati.
    - verse[n=28]:
      - foreign[lg=lat-Latn]: XXVIII.
      - foreign[lg=lat-Latn]: De spoliis divisis et tunicae sorte.
    - verse[n=29]:
      - foreign[lg=lat-Latn]: XXIX.
      - foreign[lg=lat-Latn]: Mystice.
    - verse[n=30]:
      - foreign[lg=lat-Latn]: XXX.
      - foreign[lg=lat-Latn]: De irrisionibus sacerdotum et omnium praetereuntium.
    - verse[n=31]:
      - foreign[lg=lat-Latn]: XXXI.
      - foreign[lg=lat-Latn]: Id ipsum et latrones fecerunt.
    - verse[n=32]:
      - foreign[lg=lat-Latn]: XXXII.
      - foreign[lg=lat-Latn]: Stabat juxta crucem Jesus mater ejus et discipulus quem
          diligebat haec videntes.
    - verse[n=33]:
      - foreign[lg=lat-Latn]: XXXIII.
      - foreign[lg=lat-Latn]: Sol obscuratus est, et tradidit spiritum Jesus.
    - verse[n=34]:
      - foreign[lg=lat-Latn]: XXXIV.
      - foreign[lg=lat-Latn]: Terra mota est et petrae scissae sunt et rel.
    - verse[n=35]:
      - foreign[lg=lat-Latn]: XXXV.
      - foreign[lg=lat-Latn]: Quomodo Joseph et Nichodemus sepelierunt Jesum.
    - verse[n=36]:
      - foreign[lg=lat-Latn]: XXXVI.
      - foreign[lg=lat-Latn]: Quomodo sacerdotes summi signaverunt sepulchrum.
    - verse[n=37]:
      - foreign[lg=lat-Latn]: XXXVII.
      - foreign[lg=lat-Latn]: Moraliter.
  - chapter[n=1]:
    - foreign[lg=lat-Latn]: I.
    - foreign[lg=lat-Latn]: PRAEFATIO LIBRI QUARTI.
    - verse[n=1]: Nu thie éwarton bi nóti   \   máchont thaz giráti,
    - verse[n=2]: joh Kristes tódes thuruh nót   \   ther líut sih habet giéinot;
    - verse[n=3]: Bigínnent frammort wísen   \   wío sie inan firlíesen,
    - verse[n=4]: 'joh thaz io thénkit iro múat   \   wio sie firthuésben thaz gúat:'
    - verse[n=5]: Nu wíll ih scriban frámmort   \   (er selbo ríhte mir thaz wórt!),
    - verse[n=6]: wio druhtin sélbo thaz biwárb,   \   er sínes thankes bi únsih stárb;
    - verse[n=7]: Wio ér sih thara náhta,   \   tho sih thiu zít bibrahta,
    - verse[n=8]: thár er thaz tho wólta,   \   joh iz wésan scolta;
    - verse[n=9]: Wio er sélbo giang zi hánton   \   sinen fíanton,
    - verse[n=10]: was únfluhtig thráto   \   thero Júdeono dáto.
    - verse[n=11]: Er sínes thankes thára quam   \   joh sie thar lérta filu frám,
    - verse[n=12]: io gidágo fora thíu   \   thaz sie irkántin thoh bi thíu,
    - verse[n=13]: Thaz ér was druhtin héilant   \   ubar állaz thaz lánt,
    - verse[n=14]: joh sie álleswio ni dátin   \   ni sie inan mínnotin.
    - verse[n=15]: Tház bigond er rédinon   \   mit frónisgen bílidon,
    - verse[n=16]: tház sie iz mer intríetin,   \   zímo sih gikértin.
    - verse[n=17]: Er zált iz in ouh hárto   \   ófonoro wórto,
    - verse[n=18]: thia sálida iogilícho   \   filu súazlicho.
    - verse[n=19]: Er zálta ouh dages wúntar   \   then júngoron sus io súntar;
    - verse[n=20]: thaz gihíalt er (wizist tház)   \   harto míhiles baz.
    - verse[n=21]: Sie hórtun iz mit wíllen   \   joh wóltun iz irfúllen;
    - verse[n=22]: tharazúa sie harto tháhtun,   \   mit wérkon ouh bibráhtun.
    - verse[n=23]: Giwisso wízist thu tház:   \   ni scríb ih thaz hiar állaz,
    - verse[n=24]: joh híar ouh ni firláze   \   nub íh es waz gigrúaze;
    - verse[n=25]: Nub íh es thoh bigínne,   \   es étheswaz gizélle,
    - verse[n=26]: jóh ouh thanne giíle   \   zi thes krúzonnes héile.
    - verse[n=27]: Hiar ouh fórna biléip   \   thaz ih iz ál ni giscréip,
    - verse[n=28]: al ni gizálta   \   tház ih gerno wólta;
    - verse[n=29]: Firliaz ih fílu thrato   \   sínero dáto,
    - verse[n=30]: mánagfaltu wúntar   \   joh sinu zéichan in wár;
    - verse[n=31]: Bílidi thiu er zálta   \   then líutin thann er wólta,
    - verse[n=32]: léra filu wára   \   in alla wórolt mara.
    - verse[n=33]: Thaz déta ih bi einen rúachon,   \   theih líbi in thesen búachon,
    - verse[n=34]: thaz iz zi suár ni zálti   \   ther iz lésan wolti.
    - verse[n=35]: Bi thíu firliaz ih thráto   \   thero drúhtines dáto,
    - verse[n=36]: wórto joh wérkes   \   mines únthankes.
    - verse[n=37]: Iz, drúhtin, ni bilíbe   \   thaz íh es thoh giscríbe,
    - verse[n=38]: ni iz hiar in érdriche   \   fora thinen óugon liche;
    - verse[n=39]: Thaz ih giscríbez hiar so frám,   \   theiz thír io wese lóbosam,
    - verse[n=40]: thínera kréfti,   \   fon thínes selbes gífti;
    - verse[n=41]: Ih híar giscribe fóllon   \   then thinan múatwillon,
    - verse[n=42]: thínaz giráti   \   thaz thu ubar únsih dati;
    - verse[n=43]: Wío thu thultos wízi,   \   thaz hónlicha krúci,
    - verse[n=44]: in mánagfalten wúnton   \   bi únseren súnton,
    - verse[n=45]: Thuruh únser ubili   \   joh mánagfalto frávili,
    - verse[n=46]: thár wir ana lágun   \   joh hart es scín wagun.
    - verse[n=47]: Ni móhtun wir in wára   \   irthénken thio gináda
    - verse[n=48]: thia thú in thera nóti,   \   drúhtin, bi únsih dati;
    - verse[n=49]: Thaz was ío ana wánk   \   állaz, druhtin, thíner thank,
    - verse[n=50]: drúhtin, allaz thín duam,   \   thaz éwiniga wísduam!
    - verse[n=51]: Íz zi thiu ni wúrti,   \   ni wárin thino mílti,
    - verse[n=52]: al bi thínen mahtin   \   joh hohen éregrehtin;
    - verse[n=53]: Thes múazin niazan íamer   \   joh midan súntino sér,
    - verse[n=54]:
      - fréwen in giríhti   \   in thíneru gisíhti!
      - foreign[lg=lat-Latn]: Amen.
  - chapter[n=2]:
    - foreign[lg=lat-Latn]: II.
    - foreign[lg=lat-Latn]: ANTE SEX DIES PASCHAE VENIT JESUS BETHANIAM.
    - verse[n=1]: Tho drúhtin thaz giméinta,   \   er thesa wórolt heilta,
    - verse[n=2]: then ménnisgon in nóti   \   ouh tho ginádoti;
    - verse[n=3]: So er thára iz tho bibráhta   \   thaz sih thiu zít náhta,
    - verse[n=4]: 'er únsih tho gidrósti,   \   fon fíanton irlósti:'
    - verse[n=5]: Séhs dagon fora thíu   \   quám er zi Bethániu,
    - verse[n=6]: thar er fon tóthe irwácta,   \   Lázarum irquícta.
    - verse[n=7]: Tho zemo ábande sár   \   gáretun sie sin múas thar;
    - verse[n=8]: fró wárun sie sín,   \   ther wíllo deta iz fílu scin.
    - verse[n=9]: Mártha thiu gúata   \   thar tho thíonota,
    - verse[n=10]: si scóno iz al bitháhta,   \   thaz muas fúribrahta.
    - verse[n=11]: Ni wáni si ouh thes wánkti   \   ni si thar giscánkti,
    - verse[n=12]: thaz iz ál gizámi   \   drúhtine biquámi.
    - verse[n=13]: Lázarus er was iro éin   \   then thiu sálida giréim,
    - verse[n=14]: thaz thar zi dísge sazin,   \   mit imo sáman azin.
    - verse[n=15]: Nám Maria nárdon   \   fílu diuren wérdon
    - verse[n=16]: (was íru thaz thíonost suazi),   \   thia góz si in sine fúazi.
    - verse[n=17]: So siu thaz sálbon tho biwárb,   \   mit iru fáhse sie gisuárb
    - verse[n=18]: thie selben fúazi frono,   \   mit lócon iro scóno.
    - verse[n=19]: Thiu díuri thera sálba   \   stank in álahalba,
    - verse[n=20]: irfúlta thiu ira gúati   \   thes selben húses witi.
    - verse[n=21]: Tház bisprah tho Júdas,   \   ther io in themo árgeren was;
    - verse[n=22]: quad mán sia mohti scíoro   \   firkóufen filu díuro,
    - verse[n=23]: In thíu man thaz irwéliti,   \   man árme miti nériti,
    - verse[n=24]: jóh man thes gihógti,   \   ouh nákote githágti;
    - verse[n=25]: Ouh thén thar after lánte   \   farent wállonte,
    - verse[n=26]: tház man then in nóti   \   mit thiu ginádoti.
    - verse[n=27]: Thóh er thaz tho quáti,   \   ni dét er iz bi gúati,
    - verse[n=28]: odo ínan thie ármuati   \   wiht irbármeti.
    - verse[n=29]: Er was thíob hébiger   \   joh sékilari síner;
    - verse[n=30]: wolt ér thar waz irscáboron,   \   bi thiu bigán er sulih rédinon.
    - verse[n=31]: '"Láz sia", quad ther méistar,   \   "duan thiu wérk thiu si bigán,'
    - verse[n=32]: thaz siu iz nirfúlle nu thiu mín;   \   ni múaz si, sih bigrában
        bin.
    - verse[n=33]: Mit iu éigut ir ginúhto   \   io ármero wíhto;
    - verse[n=34]: náles avur míh in war   \   ni éigut émmizigen hiar."
  - chapter[n=3]:
    - foreign[lg=lat-Latn]: III.
    - foreign[lg=lat-Latn]: CUM AUDISSET POPULUS QUIA VENIT JESUS.
    - verse[n=1]: Gihórta tho ther líut thaz   \   thaz drúhtin Kríst thara quéman
        was,
    - verse[n=2]: quám tho thara ingégini   \   mihil wóroltmenigi
    - verse[n=3]: Nales thén meinon   \   bi drúhtinan éinon,
    - verse[n=4]: súntar sie in then fértin   \   ouh Lázarum irkántin;
    - verse[n=5]: Wanta inan drúhtines wort   \   fon tóde fuarta wídorort,
    - verse[n=6]: tho quam ther líut mit dríuon   \   thaz séltsani scouon;
    - verse[n=7]: Thaz sie gisáhin ouh tho tház,   \   thaz thér man ther ju dót was,
    - verse[n=8]: in selben míhila giwúrt;   \   leben ándera stunt.
    - verse[n=9]: Thie furiston éwarton   \   gibútun iro wórton,
    - verse[n=10]: es níaman ni giwúagi   \   ér man nan irslúagi;
    - verse[n=11]: Wanta mánag man in wár   \   gilóubta thuruh ínan thar,
    - verse[n=12]: thuruh théso dati   \   in selben gótes guati.
    - verse[n=13]: Bi híu se thes ni hógetin,   \   óba sie thaz gifrúmitin,
    - verse[n=14]: thaz er nan móhta ana wán   \   heizan áfur úf stan;
    - verse[n=15]: Joh mit théru krefti   \   ávur nan irquícti,
    - verse[n=16]: ther ér nan tóde binam,   \   hiaz úzer themo grábe gan!
    - verse[n=17]: In mórgan tho ther líut ál   \   ther zen óstoron quam
    - verse[n=18]: (thés was mihil ménigi!),   \   fúar thara ál ingegini.
    - verse[n=19]: Fuar thar ál ingegini   \   thes lántliutes ménigi,
    - verse[n=20]: so ther líut tho giéiscota   \   thaz ér thara quéman scolta.
    - verse[n=21]: Sie drúagun in then hánton   \   pálmono gértun
    - verse[n=22]: ingégin imo rúmo,   \   zuig ouh óliboumo;
    - verse[n=23]: Mit thiu méintun thie mán   \   thaz ér in tode sígu nam,
    - verse[n=24]: joh er frídes wunnon   \   síd gab iamer mánnon.
  - chapter[n=4]:
    - foreign[lg=lat-Latn]: IV.
    - foreign[lg=lat-Latn]: CUM APPROPINQUASSET HIEROSOLYMIS.
    - verse[n=1]: Wólt er tho bigínnan   \   zi Hierusalém sinnan,
    - verse[n=2]: tház er thaz biwúrbi,   \   bi únsih thar irstúrbi.
    - verse[n=3]: Thaz was fínf dagon ér   \   er er thúlti thaz sér,
    - verse[n=4]: er iz zi thíu irgíangi   \   tház man nan gifíangi.
    - verse[n=5]: Gistúant er tho gibíatan,   \   want ér thar wolta rítan,
    - verse[n=6]: tház sie thes gizílotin,   \   imo einan ésil holetin.
    - verse[n=7]: Gibot er tház (ih sagen thir éin)   \   sinen júngoron zuein,
    - verse[n=8]: tház sie sih irhúabin,   \   zi themo kástelle fúarin.
    - verse[n=9]: '"Thar wírdit fon iu fúntan   \   ein ésilin gibúntan,'
    - verse[n=10]: thia irbíntet ir thár   \   joh brínget ouh thaz fúlin sar.
    - verse[n=11]: 'Ob íaman thes bigínne   \   thaz ér iz iu ni hénge:'
    - verse[n=12]: saget thio thúrfti imo in wár;   \   so lázit er iz wésan sar."
    - verse[n=13]: Fúarun sie thó iro pád   \   joh funtun ál soso er giquád;
    - verse[n=14]: sie tharazúa tháhtun   \   joh thaz fúlin bráhtun.
    - verse[n=15]: Namun síe tho iro wát,   \   legitun tharúf in gidát,
    - verse[n=16]: in mámmunti int in súazi,   \   thaz er tharóba sazi.
    - verse[n=17]: Thó fleiz thara ingégini   \   thiu míhila ménigi,
    - verse[n=18]: zi kúninge sie nan quáttun   \   joh imo then wég thagtun.
    - verse[n=19]: Thaz dátun sie bi nóti,   \   thaz ros ni skránkoloti,
    - verse[n=20]: jóh iz ni firspúrni,   \   so ér thera réisa bigunni;
    - verse[n=21]: Joh dátun iz in wáru   \   zi frónisgeru éru,
    - verse[n=22]: zi síneru héri;   \   er wás in filu díuri!
    - verse[n=23]: Níst ther ío gihogeti   \   in álleru wórolti,
    - verse[n=24]: thaz kúning thihein fúari   \   mit súlicheru zíeri,
    - verse[n=25]: Then io líuto dati   \   so scono giéreti,
    - verse[n=26]: thaz thíonoti imo in wáru   \   mit súlicheru fúaru.
    - verse[n=27]: Ther selbo líut, thaz ist wár,   \   bréitta sina wát thar,
    - verse[n=28]: thaz er then wég mit wáti   \   mámmuntan gidáti;
    - verse[n=29]: Thágtun sie imo scíoro   \   then wég thar filu zíoro,
    - verse[n=30]: thes íltun sie io zi nóti   \   thie mán mit iro wáti.
    - verse[n=31]: Sie stréwitun, thaz was wúntar,   \   then wég thar imo súntar;
    - verse[n=32]: séltsani racha,   \   bréittun iro láchan.
    - verse[n=33]: Was thémo thes gibrústi,   \   so brách er sar io thie ésti,
    - verse[n=34]: tház er in giríhti   \   then weg mit thén gislihti.
    - verse[n=35]: Námun sie thes góuma   \   inti bráchun thar thie bóuma,
    - verse[n=36]: thaz síe sih thes gifréwetin,   \   then wég imo gistréwitin.
    - verse[n=37]: Thar fuarun mán manage   \   fóra themo kúninge,
    - verse[n=38]: héri ouh rédihafter   \   so fólgata tharáfter.
    - verse[n=39]: Er reit in mítte so gizám   \   so iz thó zi theru réisu biquam;
    - verse[n=40]: érlicho so er wólta   \   joh selbo kúning scólta.
    - verse[n=41]: Húabun sie tho hóhaz   \   sánk filu scónaz,
    - verse[n=42]: 'ímo tho gimáchaz   \   joh filu rédihaftaz:'
    - verse[n=43]: '"Thu weltis líutes manages   \   Davídes sun thes kúninges,'
    - verse[n=44]: bist kúning ouh githíuto   \   therero lántliuto!
    - verse[n=45]: Zi wórolti si mo héili   \   joh sálida giméini,
    - verse[n=46]: joh frúma in gúallichi   \   ubar állaz sinaz ríchi!
    - verse[n=47]: Giwíhit sí er filu frám,   \   want er in gótes namen quám;
    - verse[n=48]: ist kúning uns gimúato   \   selbo Kríst ther gúato!
    - verse[n=49]: Héili ouh thu thia hóhi   \   mit théru selbun wíhi,
    - verse[n=50]: bréiti ouh thinaz ríchi   \   in thaz hoha hímilrichi;
    - verse[n=51]: Thaz thúnsih hiar giháltes   \   joh éngilo ouh giwáltes,
    - verse[n=52]: joh selben páradises,   \   mit giwélti thar irscínes!"
    - verse[n=53]: Ther selbo líut gúoto   \   sank giméinmuoto
    - verse[n=54]: thésses liedes wúnna   \   al éinera stímna.
    - verse[n=55]: Thaz súngun io zi nóti   \   thie fórdorun líuti,
    - verse[n=56]: thaz sélba ingégin ouh inquád   \   thiu áftera hériscaf.
    - verse[n=57]: Sie quámun mit githrénge   \   in thémo selben gánge,
    - verse[n=58]: joh mit théru krefti   \   in thia búrg in giríhti.
    - verse[n=59]: Híntarquamun álle   \   thie bíruun tharínne;
    - verse[n=60]: in múat iz, wan ih, rúarti   \   thie selbun búrgliuti.
    - verse[n=61]: '"Wér ist", quadun, "therer mán   \   ther unsih drítit hiar so
        frám,'
    - verse[n=62]: mit héri uns sus hiar engit   \   joh úzar ther búrg thringit?"
    - verse[n=63]: Gab ántwurti ther líut sar:   \   "thiz ist ther fórasago in wár!
    - verse[n=64]: fon Názareth ther héilant,   \   ther thanana héra quam in lánt!"
    - verse[n=65]: Gíang er in thaz gótes hús,   \   dreip se ál thanan úz,
    - verse[n=66]: ziwárf er al bi nóti   \   thio iro bósheiti.
    - verse[n=67]: Dáges er se lérta   \   joh selbo brédigota,
    - verse[n=68]: náhtes was io thánne   \   in themo óliberge.
    - verse[n=69]: Thaz was nu úngimacha   \   joh égislichu rácha,
    - verse[n=70]: sie mo ínnowo ni óndun   \   joh sélidono irbóndun.
    - verse[n=71]: Thie fúriston thiz gisáhun,   \   es hárto hintarquámun
    - verse[n=72]: 'joh ouh théro dato   \   fílu sprachun thráto:'
    - verse[n=73]: '"Nist únser racha", quadun, "wíht,   \   si frámmort wiht ni thíhit;'
    - verse[n=74]: ni múaz si thihan wánne   \   fora thémo selben mánne.
    - verse[n=75]: After ímo gengit,   \   óba man thiz gihéngit,
    - verse[n=76]: bi éinera stúllu   \   thisu wórolt ellu!"
  - chapter[n=5]:
    - foreign[lg=lat-Latn]: V.
    - foreign[lg=lat-Latn]: SPIRITALITER.
    - verse[n=1]: Hiar scál man zellen nóti   \   thie géistlichun dáti
    - verse[n=2]: in férti int in gánge   \   joh in thero líuto sange;
    - verse[n=3]: Waz thaz fíhu meine,   \   thiu wát ouh hiar bizéine,
    - verse[n=4]: joh thie ésti thie se zétitun   \   inti in then wég legitun.
    - verse[n=5]: Thaz selba fíhu birun wír,   \   irkenn iz sélbo bi thír;
    - verse[n=6]: thuruh dúmpheiti   \   so bírun wir iz nóti!
    - verse[n=7]: Ésil, wízun wir tház,   \   theist fíhu filu dúmbaz;
    - verse[n=8]: ni míduh mih thero wórto:   \   ist húarilinaz hárto;
    - verse[n=9]: Íz mag ouh in wára   \   búrdin dragan suára,
    - verse[n=10]: mag scádon harto lídan,   \   ni kánn inan bimídan.
    - verse[n=11]: Wir wárun io firlórane   \   joh súntono biládane,
    - verse[n=12]: druagun bi únsen wirdin   \   thero úmmezlicha búrdin;
    - verse[n=13]: Joh wárun wir gispánnan,   \   mit séru bifángan,
    - verse[n=14]: mit úbilu gibúntan,   \   ni múasun unser wáltan.
    - verse[n=15]: Wir warun úmbitherbe   \   joh hárto filu dúmbe,
    - verse[n=16]: so thie sar gót nirknaent,   \   ouh ímo sih ni náhent;
    - verse[n=17]: Wárun wir firhúarot   \   mit ábgoton thuruh nót,
    - verse[n=18]: mit míssidatin mánagen,   \   bigan úns iz harto gáganen.
    - verse[n=19]: So er tház tho wolta wérkon,   \   ginádon sinen scálkon,
    - verse[n=20]: er unsih héilti thuruh nót,   \   thaz ther óliberg bizéinot
    - verse[n=21]: (Er zeinot hóhi in wara   \   thera sínera gináda,
    - verse[n=22]: thaz ólei ouh thia slíhti   \   thera sinera éregrehti);
    - verse[n=23]: Tho sant er drúta uns sine héim   \   mit sínen gibóton zuein
    - verse[n=24]: (thaz bizéinont thare   \   thie júngoron zuéne),
    - verse[n=25]: Thaz sie líuti lértin,   \   untar in sih mínnotin,
    - verse[n=26]: ouh álleswio ni dátin,   \   mit mínnu got irknátin;
    - verse[n=27]: Thaz sie únsih muadon fúntin,   \   fon úngiloubu inbúntin,
    - verse[n=28]: mit brédigu gibéittin,   \   thaz sie unsih zímo leittin;
    - verse[n=29]: Mit léru sie unsih tháktin,   \   fon úngiloubu irwáktin,
    - verse[n=30]: thaz Kríste iz wurti súazi,   \   in hérzen unsen sázi!
    - verse[n=31]: Giwísso so firnémen wir   \   thaz Krist ni búit in thír,
    - verse[n=32]: thia wát sie in thih ni léggen,   \   mit brédigu bithéken.
    - verse[n=33]: Sar so iro síto bilidi   \   sie thíh gileggent úbari
    - verse[n=34]: (thes gilóubi thu mír):   \   so buit drúhtin in thír.
    - verse[n=35]: Er léitit mit gilústi   \   thih zer héimwisti,
    - verse[n=36]: joh ríhtit unsih álle   \   zi themo kástelle;
    - verse[n=37]: Zi fílu hohen múron   \   joh zi éiginen gibúron,
    - verse[n=38]: zi fésti thes wíches,   \   thes hohen hímilriches.
    - verse[n=39]: Thaz ander ál theist niwíht;   \   theist frides fúrista gisíht,
    - verse[n=40]: sélben gotes náhwist;   \   so wóla nan ther thár ist!
    - verse[n=41]: 'Thiu míhila ménigi   \   thia wát thar breitta ingégini:'
    - verse[n=42]: mártyro hériscaf;   \   then weg man fórahten ni thárf!
    - verse[n=43]: Sie wurfun nídar ana wánk   \   iro sélono gifánk,
    - verse[n=44]: thes líchamen brúzi;   \   thes gánges thih nirthrúzzi!
    - verse[n=45]: Sie sturbun báldo, so man wéiz;   \   ni dátun sie iz in úrheiz,
    - verse[n=46]: ouh ni dátun sulih dúam   \   thúruh thehéinan wóroltruam;
    - verse[n=47]: Ther tód was in wúnna   \   thuruh gótes minna;
    - verse[n=48]: iz Kríst in deta súazi,   \   thaz in iz wóla sazi.
    - verse[n=49]: Simes wír ouh bálde,   \   ob es thúrft werde,
    - verse[n=50]: tház wir thaz irwéllen,   \   thaz férah bi inan séllen;
    - verse[n=51]: Mag únsih thera férti   \   gilústen mit giwúrti,
    - verse[n=52]: nu wir sie híar zi guate   \   so sehen giérete!
    - verse[n=53]: Slíhtit uns ingégini   \   then wég thiu selba ménigi
    - verse[n=54]: mit éstin thero wáldo,   \   tház wir gangen báldo.
    - verse[n=55]: Theist giscríb héilag,   \   thaz wir lésen ubar dág,
    - verse[n=56]: mit thi uns then wég, soso zám,   \   stréwent thie gótes man.
    - verse[n=57]: Wir múgun thero wérko   \   joh fúazi thero githánko,
    - verse[n=58]: then húgu wir giwézzen,   \   thar báldo ána sezzen.
    - verse[n=59]: Thar dúent se uns io zi múate   \   sítu filu gúate,
    - verse[n=60]: (maht lésan io in áhtu),   \   wérk filu réhtu.
    - verse[n=61]: 'Thaz sélba thaz thie súngun,   \   thie tharfóra giangun:'
    - verse[n=62]: thaz sélba inquad in wára   \   thiu áftera fúara;
    - verse[n=63]: Sin drút thehein ther wúrti   \   er síneru gibúrti,
    - verse[n=64]: farnám* thaz scolti wérdan tház   \   thaz wír nu eigun gárawaz;
    - verse[n=65]: Firsáhun sih zi wáru   \   zi síneru ginádu,
    - verse[n=66]: so wír ouh iz firnámun,   \   wir thar sídor quamun.
  - chapter[n=6]:
    - foreign[lg=lat-Latn]: VI.
    - foreign[lg=lat-Latn]: ABIIT JESUS IN BETHANIAM, ET DE DOCTRINA IN CRASTINUM.
    - verse[n=1]: Fúar tho druhtin thánana   \   zi sélidon in Bethánia;
    - verse[n=2]: in búachon thu iz lésan maht:   \   thar was er thó thio fiar náht.
    - verse[n=3]: Gíang io in mórgan thanan úz   \   thára zi themo gótes hus;
    - verse[n=4]: maht lésan wio er dáti   \   joh wío er se brédigoti
    - verse[n=5]: (Zi bílide er iro hárta   \   then fígboum irthárta,
    - verse[n=6]: 'wánta sie firbárun   \   thaz guatu wérk ni barun):'
    - verse[n=7]: Wio thie scálka sih irhúabun   \   joh thie gótes boton slúagun,
    - verse[n=8]: jóh then adalérbon   \   sid tho thésen warbon,
    - verse[n=9]: Thes héreren sún in wara,   \   thoh ni hábat er iro méra,
    - verse[n=10]: joh wurfun úz, so er erist quám,   \   then éinigon sinan;
    - verse[n=11]: Wio óuh thio méindati   \   nihéin nirbármeti,
    - verse[n=12]: thes héreren fórahta   \   sie wíht nirégisota;
    - verse[n=13]: Sie iz óuh tho giméintun   \   joh in sélbo irdéiltun,
    - verse[n=14]: thaz man thia frúma in námi   \   inti ánderen gábi.
    - verse[n=15]: Ouh zálta in thiu sin gúati   \   bi eino brútloufti,
    - verse[n=16]: wio kúning ein thio sítota   \   joh zíoro máchota;
    - verse[n=17]: Wío er thaz allaz wórahta   \   joh scóno iz al bifórata
    - verse[n=18]: sínemo lieben mánne,   \   themo éinigen kínde;
    - verse[n=19]: Wio sine bóton sluagun,   \   thie thara giládot warun,
    - verse[n=20]: wánta sie in iz ságetun,   \   zi góumon thara ládotun.
    - verse[n=21]: Tho man zímo thaz tho spráh:   \   er slúag sie sár joh sie ráh
    - verse[n=22]: (ni wás ther sih firbúrgi),   \   joh bránta ouh iro búrgi!
    - verse[n=23]: Gibót thaz sies gizílotin   \   joh ármu wiht irhólotin,
    - verse[n=24]: so war síe tharúze sazin,   \   mit imo thíe thoh ázin.
    - verse[n=25]: '"Nihéin", quad, "thoh thero mánno,   \   thi ih héra nu bat so
        gérno'
    - verse[n=26]: (thaz ságen ih iu in alawár),   \   so ninbízit es hiar!
    - verse[n=27]: Bédu thisu bílidi   \   so méinit thio iro frávili;
    - verse[n=28]: sie slúagun thie sie mánotun,   \   zi hímilriche ládotun.
    - verse[n=29]: Sie woltun dúan in einan dúam   \   joh gérno imo ángust giduan,
    - verse[n=30]: frágetun thes síndes   \   thes kéiseres zínses,
    - verse[n=31]: Joh frágetun zi wáre   \   bi eina quénun thare;
    - verse[n=32]: thiu habeta jú (weist es mér!)   \   zi kárle sibun brúader.
    - verse[n=33]: Lis thar in ántreita,   \   wio scóno er thaz giméinta,
    - verse[n=34]: joh wío er in thar gizálta,   \   wio thaz al wésan scolta.
    - verse[n=35]: Er zalta in óuh tho in alawár   \   thaz iro rúamisal thar,
    - verse[n=36]: 'thia míhilun giméitheit   \   (siu was álles zi breit!):'
    - verse[n=37]: Wío se mínnotun thár   \   thaz mán sie hiazi méistar,
    - verse[n=38]: zi góumon thar sie ouh ázin,   \   zi hérost io gisázin;
    - verse[n=39]: Wio íagilih ouh dáti   \   thaz zíarti sin giwáti,
    - verse[n=40]: joh súahtin fon then líutin,   \   thaz nígin se in bi nótin.
    - verse[n=41]: Mánota er ouh tho súntar   \   thie sine júngoron in war,
    - verse[n=42]: tház sie thaz firbárin   \   joh súliche ni wárin.
    - verse[n=43]: Quad sie mit ótmuati   \   suahtin héroti;
    - verse[n=44]: iz álleswio ni dóhti   \   joh wérdan ni mohti.
    - verse[n=45]: Er wíht es ouh tho ni álta   \   joh manag wé in zálta,
    - verse[n=46]: thaz hórtun síe io thuruh nót,   \   so Mátheus iz rédinot.
    - verse[n=47]: Zált er in sum síban we;   \   in éinemo ist zi vílu, lé;
    - verse[n=48]: sie hábetun ávur thuruh nót   \   iz sus gimánagfaltot!
    - verse[n=49]: Joh sár in ouh gizálta   \   bi hiu ín iz wésan scolta,
    - verse[n=50]: wanta sie ál firliazun   \   thaz búah sie dúan hiazun;
    - verse[n=51]: Ouh dátun, so sie wóltun,   \   ál thaz sie ni scóltun,
    - verse[n=52]: widar gótes ewon:   \   bi thiu zált er in then wéwon.
    - verse[n=53]: Firwéiz in ouh tho tháre   \   bi fórasagon síne,
    - verse[n=54]: wío sie thíe gidottun   \   joh alle mártolotun;
    - verse[n=55]: Zalt er óuh then mannon,   \   wio ér se wolti mínnon,
    - verse[n=56]: ío then selben líutin,   \   oba síe iz ni wídorotin.
  - chapter[n=7]:
    - foreign[lg=lat-Latn]: VII.
    - foreign[lg=lat-Latn]: DE DOCTRINA DOMINI IN MONTE AD DISCIPULOS.
    - verse[n=1]: Gíang tho drúhtin thánana,   \   mit ímo ouh sine thégana,
    - verse[n=2]: óugtun sie ímo innan thés   \   gizímbiri thes húses.
    - verse[n=3]: 'Quad ér: "giwisso ih ságen iu,   \   thie steina wérdent noh zi
        thíu'
    - verse[n=4]: thaz síe sint so únthrate,   \   hiar líggent al zisáte."
    - verse[n=5]: Er sáz sid thémo gánge   \   in themo óliberge,
    - verse[n=6]: 'frágetun sie nan súntar   \   (sie wás es filu wúntar):'
    - verse[n=7]: '"Ságe uns, meistar, thánne,   \   wío thiu zít gigánge;'
    - verse[n=8]: zéichan wio thu quéman scalt,   \   joh wio thiu wórolt ouh zigát."
    - verse[n=9]: '"Góumet", quad ér, "thero dáto   \   joh weset gláwe thrato,'
    - verse[n=10]: thaz iu ni dáron in fára   \   thie mánegun lúginara.
    - verse[n=11]: yrwéhsit jámarlichaz thíng   \   úbar thesan wóroltring
    - verse[n=12]: in húngere int in súhti,   \   in wénegeru flúhti."
    - verse[n=13]: Tho zált in thiu sin gúati   \   thio selbun árabeiti,
    - verse[n=14]: thíe sie scoltun rínan   \   thuruh námon sinan;
    - verse[n=15]: Mánno haz ouh mánagan   \   ubar síe gilégenan,
    - verse[n=16]: níd filu stréngan,   \   so frám sie iz múgun bríngan;
    - verse[n=17]: Wío se scoltun fáhan,   \   zi hérizohon zíahan,
    - verse[n=18]: gibúntan furi kúninga   \   thie síne liobun thégana.
    - verse[n=19]: Det ér in dróst tho álles   \   thes íro tóthes fálles,
    - verse[n=20]: quad théiz ni wári bi álleswaz,   \   ni si thuruh sínan éinen
        haz.
    - verse[n=21]: '"Ni suórget fora themo líute   \   thár ir stet in nóte,'
    - verse[n=22]: in fórahtun ni wéntet   \   waz ir in ántwurtet.
    - verse[n=23]: Ih wísero wórto   \   giwárnon iuih hárto,
    - verse[n=24]: réhtera rédina;   \   ir birut míne thegana.
    - verse[n=25]: Ih bin sélbo zi thíu   \   joh thár ouh spríchu uzar íu,
    - verse[n=26]: giwárnon hérzen guates   \   joh thráto festes múates!"
    - verse[n=27]: Ságet in ouh zi wáre   \   fon themo éndidagen tháre,
    - verse[n=28]: giwúag in ouh ginóto   \   thes ántikristen zíto;
    - verse[n=29]: Thes githuíngnisses   \   thes wórolt thúltit thanne, lés;
    - verse[n=30]: giwísso thaz ni híluh thih:   \   theist zítin allen úngilih!
    - verse[n=31]: Sie sínt thanne in wéwen,   \   in árabeitin séren,
    - verse[n=32]: thaz ér ni ward io súlih fal,   \   ouh iamer wérdan ni scál.
    - verse[n=33]: Thaz kúrzit druhtin sáre   \   thuruh thie drúta sine,
    - verse[n=34]: thuruh then góteleidon   \   mit sínen ginádon.
    - verse[n=35]: Duit máno joh thiu súnna   \   mit fínstere únwunna,
    - verse[n=36]: joh fállent ouh thie stérron   \   in érda filu férron.
    - verse[n=37]: Sih weinot thánne thuruh thia quíst   \   ál thaz hiar in érdu
        ist;
    - verse[n=38]: thúruh thio selbun grúnni   \   al thiz wóroltkunni!
    - verse[n=39]: So séhent se mit githuínge   \   quéman thara zi thínge
    - verse[n=40]: fon wólkonon hérasun   \   then selben ménnisgen sun;
    - verse[n=41]: Sine éngila ouh in alawár:   \   sie blásent iro hórn thar,
    - verse[n=42]: thaz dúent sie iogilícho   \   filu kráftlicho;
    - verse[n=43]: Thaz síe thes thar giávalon,   \   sine drúta al gisámanon;
    - verse[n=44]: thaz sie quémen thara zi ín   \   so war in wórolti sie sín!
    - verse[n=45]: Thaz iuer íagilih nu quít   \   bi thesa júngistun zít --
    - verse[n=46]: níst ther thia gizéino,   \   ni si min fáter eino;
    - verse[n=47]: Ódo iz wizi wóroltman,   \   wánne iz sculi wérdan,
    - verse[n=48]: wanne iz gót wolle   \   thaz wórolt al zifálle.
    - verse[n=49]: Thoh wírdit in giwíssi   \   ér mihil stílnissi,
    - verse[n=50]: so jú was untar líutin   \   bi alten Nóes zítin.
    - verse[n=51]: 'So sie thaz wázar thar bifíang,   \   so er érist thia árcha in
        gigíang:'
    - verse[n=52]: so gáhun quimit hérasun   \   ther selbo ménnisgen sun.
    - verse[n=53]: Bi thíu sit io ginóto   \   wákar filu thráto,
    - verse[n=54]: wanta ist firhólan iuih ál   \   wánne druhtin quéman scal!
    - verse[n=55]: Oba ther mán westi   \   ther héime ist in ther fésti,
    - verse[n=56]: 'al thaz úngizami,   \   wio ther thíob quami:'
    - verse[n=57]: Er wácheti bi nóti   \   thanne in théru ziti,
    - verse[n=58]: dribi then thíob thanana úz,   \   ni liazi irgrában sinaz hús;
    - verse[n=59]: Bi thiu wahtet álla thia náht,   \   thoh er iz dúe ubar máht,
    - verse[n=60]: thaz er thaz sín ginerie   \   joh fíanton biwérie.
    - verse[n=61]: Duet ír ouh so so thér duit,   \   wanta ir ni wízut thia zít;
    - verse[n=62]: sit wákar io so ih gibót,   \   thaz ir bimídet then nót!"
    - verse[n=63]: Ságeta er tho then líobon   \   fón then zehen thíornon
    - verse[n=64]: 'bílidi biquámi   \   joh thárazua gizámi:'
    - verse[n=65]: Wio thio fínfi fuarun   \   thie úngiware wárun,
    - verse[n=66]: ni wárun wola wákar;   \   bi thiu missigíangun sie thar;
    - verse[n=67]: Wio wola iz thén gifuar ouh thár   \   thio híar io warun wákar,
    - verse[n=68]: thes hérzen sie hiar wíaltun   \   joh réino gihíaltun.
    - verse[n=69]: 'Er zálta ouh bilidi ánder,   \   thaz sie sih wárnetin thiu mér:'
    - verse[n=70]: wio fuar ein mán richi   \   in ander kúningrichi;
    - verse[n=71]: Wio ér iz er giméinta,   \   sinaz dréso déilta
    - verse[n=72]: úntar sinen scálkon   \   zi suórglichen wérkon.
    - verse[n=73]: '"Gibót thaz sie iz bifóratin   \   jóh tharana wórahtin'
    - verse[n=74]: wúachar gizámi,   \   únz er avur quámi.
    - verse[n=75]: Thie zuéne es wola zílotun   \   joh wola iz mérotun,
    - verse[n=76]: ther thrítto was nihein héit   \   thúruh sina zágaheit.
    - verse[n=77]: Er ward firdámnot thuruh nót   \   thár man inan pínot,
    - verse[n=78]: giwisso réhto thuruh tház   \   want er wákar ni was.
    - verse[n=79]: Thie ándere zuene síne   \   gidét er filu blíde,
    - verse[n=80]: gifrewet in hárto iro múat,   \   so guat hérero duat;
    - verse[n=81]: Gisázt er sie tho scóno   \   ubar búrgi sino,
    - verse[n=82]: gideta ér se filu ríche,   \   thaz in thaz thíonost liche.
    - verse[n=83]: Bi thíu sit io wákar   \   állaz iuer líb hiar,
    - verse[n=84]: dáges inti náhtes   \   so thénket io thes réhtes;
    - verse[n=85]: Thaz ir thés io giílet,   \   thia zála bimídet,
    - verse[n=86]: joh ío thes gigáhet,   \   themo égisen intflíahet;
    - verse[n=87]: Tház ir werdet wírdig   \   sar so químit minaz thíng,
    - verse[n=88]: thaz ir stét in ríhti   \   in míneru gisíhti!"
    - verse[n=89]: Lert er dáges ubarlút   \   ofono állan then líut,
    - verse[n=90]: sie quámun io ginóto   \   zi ímo sar gizíto.
    - verse[n=91]: Fuar thánne mit then knéhton   \   in then óliberg zen náhton,
    - verse[n=92]: was io thár ubar náht,   \   so hiar fóra ward giwáht.
  - chapter[n=8]:
    - foreign[lg=lat-Latn]: VIII.
    - foreign[lg=lat-Latn]: APPROPINQUABAT DIES FESTUS AZIMORUM.
    - verse[n=1]: Náhtun sih zi nóti   \   thio hóhun gizíti,
    - verse[n=2]: thio wir hiar fóra zaltun   \   inti óstoron nántun.
    - verse[n=3]: Bigóndun thie éwarton   \   áhton kléinen wórton,
    - verse[n=4]: dátun ein githíngi,   \   wío man nan giwúnni.
    - verse[n=5]: Gibútun fílu harto   \   sélbero iro wórto,
    - verse[n=6]: so wár so er lántes giangi,   \   tház man nan gifíangi;
    - verse[n=7]: So wér so inan insúabi,   \   er wíg zi imo irhúabi,
    - verse[n=8]: jóh inan irslúagi   \   er er imo io ingíangi;
    - verse[n=9]: So wár so er wari thánne,   \   tház er wari in bánne,
    - verse[n=10]: si es álleswio ni tháhtin,   \   ni si álle sin io áhtin.
    - verse[n=11]: Ríetun thes ginúagi,   \   wío man inan irslúagi;
    - verse[n=12]: sie fórahtun ávur innan thés   \   ménigi thes líutes.
    - verse[n=13]: Quádun iz ni dátin   \   in then hóhen gizítin,
    - verse[n=14]: tház ther selbo líutstam   \   thar wíg nirhúabi zi frám.
    - verse[n=15]: '"Wir scúlun", quadun, "húggen,   \   thaz síe nan uns nirzúken;'
    - verse[n=16]: bi thiu scél iz wesan nóti   \   in ándero gizíti." --
    - verse[n=17]: 'Júdas iz ouh sítota,   \   mit in iz áhtota:'
    - verse[n=18]: er wolta dúan imo einan dúam,   \   so ther díufal inan spúan.
    - verse[n=19]: Mit ín was sin giráti,   \   thaz sélbo er ịnan firláti,
    - verse[n=20]: mit iro bóton giangi   \   thár man nan gifíangi.
    - verse[n=21]: '"Gimáchon", quad, "in wára,   \   thaz thar nist mánno mera,'
    - verse[n=22]: ni si ékordo in giríhti   \   sin emmizig gikníhti."
    - verse[n=23]: Sie imo sár thuruh tház   \   gihiazun míhilan scaz,
    - verse[n=24]: in thíu er thaz gidáti,   \   so gisuáso inan giláti.
    - verse[n=25]: Er iz fásto gihíaz   \   joh iz óuh ni firlíaz;
    - verse[n=26]: thárazua er húgita   \   joh ál ouh so gifrúmita.
    - verse[n=27]: Sie tháhtun thes gifúares   \   sid tho frámmortes;
    - verse[n=28]: was ér ouh in ther fári,   \   ther líut tharmít ni wári.
  - chapter[n=9]:
    - foreign[lg=lat-Latn]: IX.
    - foreign[lg=lat-Latn]: VENIT AUTEM DIES AZIMORUM, IN QUA NECESSE ERAT OCCIDI
        PASCHA.
    - verse[n=1]: Gistúant thera zíti guati   \   thaz man ópphoroti,
    - verse[n=2]: joh man zi thíu gisazi,   \   thaz lamp thes náhtes azi.
    - verse[n=3]: Tho sant er Pétrusan sár,   \   Johánnem ouh tharmíti in war,
    - verse[n=4]: gibót thaz sies gizílotin,   \   thie óstoron in gigárotin.
    - verse[n=5]: Bigondun sie ántwurten:   \   "wara múgun wir unsih wénten,
    - verse[n=6]: thaz wír zi thiu gigángen,   \   wir súliches bigínnen?
    - verse[n=7]: Wir ni eigun sár, theist es méist,   \   húses wíht, so thu wéist,
    - verse[n=8]: noh wíht sélidono,   \   thaz wír iz gimachon scóno."
    - verse[n=9]: '"Thes ni brístit", quad er zi ín,   \   "fáret in thia burg ín;'
    - verse[n=10]: uns dúat ein man gilári,   \   líhit sinan sólari."
    - verse[n=11]: Sin íagiwedar zílota,   \   joh fúntun al so er ságeta;
    - verse[n=12]: ther man bisuórgeta tház   \   joh léh thaz gádum gárawaz.
    - verse[n=13]: Iz was gáro zíoro   \   gistréwitero stúolo,
    - verse[n=14]: mit réinidu ál so filu frám,   \   so géstin súlichen gizám.
    - verse[n=15]: Íltun sie tho hárto sár   \   sines thíonostes thár,
    - verse[n=16]: thes zilotun se io thuruh nót;   \   sie hogtun gérno wio er gibót!
    - verse[n=17]: 'So sie giríhtun allaz tház   \   joh er zi múase gisaz:'
    - verse[n=18]: gibót er thaz sie sázin,   \   mit imo al sáman azin.
    - verse[n=19]: Wóla thaz githígini,   \   thaz nóz tho thaz gisídili,
    - verse[n=20]: thia súazi sines múases;   \   giwerdan móhta sie thés!
    - verse[n=21]: Ni ward io nihéin ezzan   \   mit súlichen bisézzan,
    - verse[n=22]: noh disg in álahalbon   \   ni si ávur mit then sélbon.
    - verse[n=23]: Thár saz, mihil wúnna,   \   thiu éwiniga súnna,
    - verse[n=24]: 'ni fon ímo ouh ferron   \   einlif dágastérron:'
    - verse[n=25]: Drúhtin selbo in wára --   \   waz zéllu ih thir es méra?
    - verse[n=26]: joh thie mit ímo in nóte   \   warun wállonte.
    - verse[n=27]: Sint sie úntar ménnisgon   \   after góte fúriston,
    - verse[n=28]: in himilríche ouh, thaz ist wár;   \   thaz githíonotun se thar.
    - verse[n=29]: Irthíonotun se hárto   \   fruma mánagfalto,
    - verse[n=30]: thia selbun éra thih nu quád,   \   joh éwiniga drútscaf.
    - verse[n=31]: Nu íst uns thiu iro gómaheit,   \   so iz zen thúrftin gigeit,
    - verse[n=32]: zi gote wégod hárto   \   joh thrato mánagfalto.
    - verse[n=33]: Ni múgun wir, thoh wir wóllen,   \   iro lób irzellen;
    - verse[n=34]: bi thiu fáhemes mit fréwidu   \   nu frámmort zi theru rédinu.
  - chapter[n=10]:
    - foreign[lg=lat-Latn]: X.
    - foreign[lg=lat-Latn]: DESIDERIO DESIDERAVI HOC PASCHA.
    - verse[n=1]: Bigán tho druhtin rédinon   \   then sélben zuelif théganon,
    - verse[n=2]: then thár umbi ínan sazun,   \   mit imo sáman azun.
    - verse[n=3]: '"Thes múases gérota ih bi thíu   \   thaz ih iz ázi mit íu,'
    - verse[n=4]: er ih thaz wízi thulti   \   joh bi iuih dót wurti.
    - verse[n=5]: Ni drínku ih rehto in wára   \   thes rébekunnes méra,
    - verse[n=6]: fon themo wáhsmen fúrdir,   \   thaz gilóubet ir mir,
    - verse[n=7]: Er íh iz so bithénku,   \   mit iu sáman avur drínku
    - verse[n=8]: níuwaz, thaz iu iz líche,   \   in mines fáter riche."
    - verse[n=9]: Nam er tho sélbo thaz brót,   \   bót in iz giségenot,
    - verse[n=10]: gibót thaz sies ázin,   \   ál so sie thar sázin.
    - verse[n=11]: '"Ir ezet", quád er, "ana wán   \   líchamon mínan;'
    - verse[n=12]: allen zéllu ih iu tház,   \   thaz éigit ir giwíssaz.
    - verse[n=13]: Nemet then kélih ouh nu zi iu,   \   thaz drinkan déilet untar
        iu;
    - verse[n=14]: thar drínket ir thaz minaz blúat,   \   thaz íu in ewon wóla duat.
    - verse[n=15]: Iz héilit liuto wúnta   \   joh mánagero súnta;
    - verse[n=16]: iz ist mánagfaltaz thíng,   \   yrlósit thesan wóroltring!
  - chapter[n=11]:
    - foreign[lg=lat-Latn]: XI.
    - foreign[lg=lat-Latn]: ANTE DIEM FESTUM PASCHAE SCIENS JESUS QUIA VENIT.
    - verse[n=1]: 'So síe tho thar gázun   \   noh tho zi dísge sazun:'
    - verse[n=2]: spíohota ther díufal   \   selbon Júdasan thar.
    - verse[n=3]: Dét er sos er ío duat,   \   wárf iz hárto in sinaz múat,
    - verse[n=4]: thes náhtes er gisítoti,   \   er drúhtinan firséliti.
    - verse[n=5]: Krist mínnota thie síne   \   unz in énti themo líbe,
    - verse[n=6]: thi er zi zúhti zi imo nám,   \   tho er erist brédigon bigan.
    - verse[n=7]: Er wéssa thaz sin fáter gab   \   so wit so hímil umbiwárb,
    - verse[n=8]: ál imo zi hénti,   \   zi síneru giwélti;
    - verse[n=9]: West er sélbo ouh so iz zám,   \   tház er uns fon góte quam,
    - verse[n=10]: 'joh ávur, sos er wólta,   \   zi ímo faran scólta:'
    - verse[n=11]: Er stúant yr themo múase   \   tho zi themo ábande,
    - verse[n=12]: légita sin giwáti,   \   er in mandát dati.
    - verse[n=13]: Nám er einan sában thar,   \   umbigúrta sih in wár,
    - verse[n=14]: nam áfter thiu ein békin,   \   goz er wázar tharin.
    - verse[n=15]: Fíang tho zi iro fúazin,   \   gibót sie stíllo sazin,
    - verse[n=16]: thio síno diurun hénti   \   wúasgin se unz in énti.
    - verse[n=17]: Druhtin sélbo thaz biwárb,   \   mit themo sábane ouh gisuárb;
    - verse[n=18]: thíu sin hoha gúati   \   lerte sie ótmuati.
    - verse[n=19]: So er es érist bigán,   \   er sar zi Pétruse quam;
    - verse[n=20]: yrscíuht er filu thráto   \   súlichero dáto.
    - verse[n=21]: '"Ist, drúhtin", quad, "gilúmplih,   \   thaz thú nu wásges mih;'
    - verse[n=22]: inti íh bin eigan scálk thin,   \   thu bist hérero min?
    - verse[n=23]: Thuruh thin héroti   \   níst mir iz gimúati,
    - verse[n=24]: thaz io fúazi mine   \   zi thiu thin hánt birine."
    - verse[n=25]: Gab er mo ántwurti   \   mit mámmenteru mílti,
    - verse[n=26]: 'thaz wérk er thar tho sítota,   \   iz súazo imo giságeta:'
    - verse[n=27]: '"Thaz íh nu méinu mit thíu,   \   unkund hárto ist iz íu;'
    - verse[n=28]: iz wirdit étheswanne   \   thoh iu zi wízanne."
    - verse[n=29]: '"Firságen ih iz", quad er, "frám,   \   ouh ío ni meg iz wérdan,'
    - verse[n=30]: theiz io zi thíu gigange   \   theih thíonost thir gihénge."
    - verse[n=31]: '"Ni wasgu ih síe", quad er, "thír,   \   ni habest thu déiles
        wiht mit mír,'
    - verse[n=32]: ouh bi thía meina   \   giméinida níhéina!"
    - verse[n=33]: '"Drúhtin", * quád er, "wásg mih ál,   \   ob iz súlih wesan scál,'
    - verse[n=34]: hóubit joh thie fúazi;   \   thin náhwist ist mir súazi;
    - verse[n=35]: Thaz iz ío ni werde   \   thaz ih thín githarbe,
    - verse[n=36]: noh, liobo drúhtin min,   \   theih io gimángolo thin!"
    - verse[n=37]: Quad tho zi ímo druhtin Kríst:   \   "thér man ther githuágan ist,
    - verse[n=38]: thie fúazi reino in wára,   \   ni thárf er wasgan méra."
    - verse[n=39]: So drúhtin tho gideta tház,   \   mit ín er avur sáman saz,
    - verse[n=40]: slíumo er in tho zéinta   \   waz er mit thíu meinta.
    - verse[n=41]: Er nám er sin giwáti,   \   tho zálta in sar thio dáti,
    - verse[n=42]: thes selben wérkes guati,   \   thoh Júdas es ni hórti.
    - verse[n=43]: '"Wízit", quad er, "thesa dát,   \   thaz si in íuih gigát;'
    - verse[n=44]: thaz ír ni sit zi frávili,   \   thaz zéigot iu thiz bílidi.
    - verse[n=45]: Ir héizet állaz thaz jár   \   mih drúhtin inti méistar;
    - verse[n=46]: rehto spréchet ir thár:   \   ih bín ouh so, thaz ist wár.
    - verse[n=47]: Nu ih súlih thultu   \   widar thíe thih wáltu,
    - verse[n=48]: 'mit súslicheru rédinu   \   then mínen mih sus nídiru:'
    - verse[n=49]: Wio harto mér zimit iu,   \   ir ginózon birut untar íu,
    - verse[n=50]: thaz éin ándremo   \   fúazi wasge gérno,
    - verse[n=51]: Joh untar íu mit gúati   \   irbietet ótmuati,
    - verse[n=52]: mit míhilen mínnon   \   iz frámmort zeigot mánnon?"
  - chapter[n=12]:
    - foreign[lg=lat-Latn]: XII.
    - foreign[lg=lat-Latn]: CONTRISTATUS EST JESUS SPIRITU ET DIXIT EIS DE TRADITIONE
        EJUS.
    - verse[n=1]: So ér in gizéigota thár,   \   so ward er únfrawer sár,
    - verse[n=2]: sih drúabta sines múates   \   ther fréwida ist alles gúates.
    - verse[n=3]: Róu thio sino gúati   \   thie wénegun líuti;
    - verse[n=4]: thes óuh ni was tho duála,   \   thero júngorono zála.
    - verse[n=5]: '"Ih zéllu iu", quad er ubarlút,   \   "alle wárut ir mir drút,'
    - verse[n=6]: ih zuélifi iuih zélita   \   joh súntar mir irwélita
    - verse[n=7]: Uzar wóroltmenigi,   \   ir wárit min githígini,
    - verse[n=8]: thaz íh ouh min giráti   \   iu allaz kúnd dati;
    - verse[n=9]: Joh so iz zi thísu wurdi   \   thaz ír mir leistit húldi;
    - verse[n=10]: bi thiu méistig zóh ih iuih,   \   ir mír ni datit ásuih.
    - verse[n=11]: Thoh habet súmilih thaz múat,   \   mir hinaht ánarati duat,
    - verse[n=12]: joh gíbit mih zi hánton   \   then minen fíanton."
    - verse[n=13]: Sah ein zi ándremo,   \   in hérzen was in ángo,
    - verse[n=14]: in múate irquamun hárto   \   thero drúhtines wórto;
    - verse[n=15]: In múate was in thráti   \   thie égislichun dáti,
    - verse[n=16]: 'joh fórspotun zi nóti,   \   fon wémo er sulih quáti:'
    - verse[n=17]: Io untar ín umbiríng,   \   fon wémo quami súlih thing,
    - verse[n=18]: so wélicho dáti   \   joh sulih ánarati!
    - verse[n=19]: Tho sprachun sie álle fon ín:   \   "ja íh iz, drúhtin, ni bín?
    - verse[n=20]: ja iz hérza min ni rúarit   \   noh súlih balo fúarit!"
    - verse[n=21]: Thoh síe sih westin réinan   \   úzana then éinan,
    - verse[n=22]: gilóubtun sie mer hárto   \   thero sínero worto.
    - verse[n=23]: Quad tho Júdas ther iz ríat   \   joh állan thesan scádon bliant,
    - verse[n=24]: er sprah mit únwirdin:   \   "meistar, ja íh iz ni bin?"
    - verse[n=25]: '"Thaz quisdú", quad er sár;   \   "thoh ságen ih iu in álawar:'
    - verse[n=26]: thér man thultit íamer   \   filu mánagfaltaz sér,
    - verse[n=27]: So kráftlichan wéwon   \   so thúltit er in éwon,
    - verse[n=28]: thaz ímo sazi thánne   \   ni wúrti er io zi mánne."
    - verse[n=29]: Pétrus bat Johánnan,   \   thaz er iréiskoti then mán,
    - verse[n=30]: er zi imo irfrágeti,   \   wer súlih balo ríati.
    - verse[n=31]: (Thaz bóuhnita er giwísso,   \   was náhisto gisézzo;
    - verse[n=32]: thes méisteres in wára   \   hábetun sie mihila éra;
    - verse[n=33]: Wánta thar saz, thágeta   \   Pétrus, so ih nu ságeta;
    - verse[n=34]: ni gidórsta sprechan lúto   \   hérosto thero drúto!).
    - verse[n=35]: Tho frágeta er thio dáti   \   joh thaz ánarati,
    - verse[n=36]: bat ér in iz giságeti,   \   fon suórgon sie al irrétiti.
    - verse[n=37]: '"Thaz sítot", quad er, "ana nót   \   themo ih bíutu thiz brót."'
    - verse[n=38]: tho nám er eina snítun thar   \   inti bot sa Júdase sar.
    - verse[n=39]: After thémo muase   \   so kleib er sátanase,
    - verse[n=40]: joh wíalt sin sár ubar ál,   \   sélbo ther díufal.
    - verse[n=41]: 'So er zi thíu tho giwánt   \   thaz er thia snítun thar firslánt:'
    - verse[n=42]: úzgiang sar tho líndo   \   ther díufeles gisíndo.
    - verse[n=43]: 'Spráh tho drúhtin zi imo sár   \   (ni tház er iz gibúti in war!):'
    - verse[n=44]: '"thaz thu in múate fuaris,   \   slíumo so giscíari iz."'
    - verse[n=45]: Ni wás thar ther firstúanti,   \   waz er mit thíu meinti,
    - verse[n=46]: ouh thia múatdati   \   thehéino mezzo irknáti.
    - verse[n=47]: Súme firnámun iz in tház   \   wanta er sékilari wás,
    - verse[n=48]: thaz híazi er io then wórton   \   waz ármen wihtin spénton,
    - verse[n=49]: Ódo er thes gisúnni,   \   zen óstoron waz giwúnni,
    - verse[n=50]: tház sie thanne hábetin,   \   thes dáges sih gidrágotin.
    - verse[n=51]: So slíumo sos er úzgiang,   \   finstar náht nan intfíang;
    - verse[n=52]: fon themo líohte was ther mán   \   in éwon giskéidan.
    - verse[n=53]: Er fuar ílonto   \   zi fúristen thero líuto,
    - verse[n=54]: máchota zi nóti   \   thaz Krístes ánarati.
    - verse[n=55]: Bigán sih frewen líndo   \   ther kuning éwinigo tho,
    - verse[n=56]: thóh er scolti in mórgan   \   bi ríchi sin irstérban.
    - verse[n=57]: Ni hábat er in thía redina   \   ni si ékord einlif thégana;
    - verse[n=58]: ih meg iz báldo sprechan:   \   ther zuélifto was gisuíchan.
    - verse[n=59]: Ni stúant thiu maht thes wíges   \   in ménigi thes héries,
    - verse[n=60]: iz was ál in rihti   \   in sínes einen kréfti.
    - verse[n=61]: Er quam so rísi hera in lánt   \   joh kréftiger gígant,
    - verse[n=62]: in éinwigi er nan stréwita,   \   ther ríchi sinaz dárota;
    - verse[n=63]: Then fúriston therera wórolti   \   nótagan gihóloti,
    - verse[n=64]: in bánt inan gilégiti,   \   er fúrdir uns ni dériti!
  - chapter[n=13]:
    - foreign[lg=lat-Latn]: XIII.
    - foreign[lg=lat-Latn]: PETRUM DIXIT NEGATURUM.
    - verse[n=1]: Zi sineru spráchu druhtin fíang,   \   so Júdas thanan úz gigiang;
    - verse[n=2]: thes náhtes er in zálta   \   reda mánagfalta.
    - verse[n=3]: '"Giwísso", quad er, "wízit nú,   \   kíndilin mínu,'
    - verse[n=4]: theih bín mit iu in wára   \   lúzila wíla,
    - verse[n=5]: So súachet ir mih héizo   \   joh harto ágaleizo;
    - verse[n=6]: ni hílfit iuih thiu íla   \   thanne in thía wila.
    - verse[n=7]: 'Ih lazu, ságen ih íu tház,   \   gibót alaníwaz:'
    - verse[n=8]: ir iuih mínnot untar íu,   \   so ih iz bílidta fora iu,
    - verse[n=9]: Thaz mánnilih irkénne   \   in themo mínnonne,
    - verse[n=10]: joh ellu wórolt ouh in thíu,   \   mih méistar habetut zi thíu."
    - verse[n=11]: Súntar gruazt er óuh in wár   \   Pétrum sinan thégan thar,
    - verse[n=12]: 'sprah ímo thero wórto   \   in múat tho filu hárto:'
    - verse[n=13]: '"Símon, húg es ubar ál   \   thés ih thir nu ságen scal,'
    - verse[n=14]: 'joh harto thénki tharazúa,   \   thaz muat in fíara ni dua:'
    - verse[n=15]: Gérota iuer hárto   \   selb ther wídarwerto,
    - verse[n=16]: thaz múasi er rédan iu thaz múat,   \   só man korn in síbe duat.
    - verse[n=17]: Iz was * hárto égislih;   \   tho betota ih sélbo bi thíh,
    - verse[n=18]: in gilóubu ni giwángtis   \   joh múates thih gíhártis.
    - verse[n=19]: Wis ouh dróst séres   \   sár thu thih bikéres,
    - verse[n=20]: brúadoron thínen,   \   thaz scádon sie firmíden."
    - verse[n=21]: Ér sprah báldlicho   \   joh harto théganlicho,
    - verse[n=22]: 'quad io gihárteti   \   mit ímo in theru nóti:'
    - verse[n=23]: '"Mit thír bin garo, drúhtin,   \   mit múate joh mit máhtin,'
    - verse[n=24]: in kárkari zi fáranne   \   joh tóthes ouh zi kóronne;
    - verse[n=25]: Gisuíchen sie thir álle   \   nub íh io thíz wolle,
    - verse[n=26]: nub íh giwéizez ubar ál,   \   so man méistere scal!
    - verse[n=27]: Ni sí thir in githánke   \   thaz íh thir io giwénke,
    - verse[n=28]: drúhtin min líobo;   \   thes dúan ih thih gilóubo!"
    - verse[n=29]: Tho zálta Krist thia hérti,   \   theiz álleswio wúrti,
    - verse[n=30]: 'báldi sines múates   \   joh éllenes gúates:'
    - verse[n=31]: '"Pétrus, zellu ih thir tház:   \   thaz wíg thaz ist so hébigaz,'
    - verse[n=32]: thaz thú gilougnis hárto   \   noh hínaht thero wórto;
    - verse[n=33]: Tház thu quis zi lézist,   \   thaz thú mih sar ni wízist,
    - verse[n=34]: joh suéris filu héizo,   \   ni sís thero ginózo.
    - verse[n=35]: Thu lóugnis min zi wáre,   \   er hinaht háno krahe,
    - verse[n=36]: in nótlichemo thínge,   \   er thaz húan singe;
    - verse[n=37]: Lóugnis thrín stunton   \   mit thínes selbes wórton
    - verse[n=38]: (gihúgi wórtes mines)   \   thes héreren thines!"
    - verse[n=39]: Zi spéri irquam er hárto   \   súlichero wórto;
    - verse[n=40]: 'tho spráh er wórton héizen,   \   thia kúanheit wolt er wéizen:'
    - verse[n=41]: '"Drúhtin min ginádig,   \   thi íh es wurti wírdig,'
    - verse[n=42]: mit thíonostu ih biwúrbi   \   thaz ih mit thír irsturbi;
    - verse[n=43]: Thaz suért ni wari in wórolti   \   so harto bízenti,
    - verse[n=44]: odo ouh spér thehein so wás   \   thaz ih rúahti bi tház;
    - verse[n=45]: Wáfan ni wári   \   thaz ih in thíu firbari,
    - verse[n=46]: ni ih gabi séla mina   \   in wéhsal bi thia thína;
    - verse[n=47]: Ther fíant io so hébiger   \   then ih intríati thiu mér,
    - verse[n=48]: thaz mih ío ginotti   \   theih thin firlóugneti!"
    - verse[n=49]: Sie sprachun álle, so man wéiz,   \   so sámalichan úrheiz,
    - verse[n=50]: 'bihíazun sih zi nóti   \   thera selbun kúanheiti:'
    - verse[n=51]: In sélben thaz ni hángtin   \   thaz siẹ ịmo ío giwangtin;
    - verse[n=52]: thehéin thes múate horti   \   in súlicheru nóti.
    - verse[n=53]: '"Níst er", quadun, "tháre   \   ther ío thih so irfáre,'
    - verse[n=54]: gisúnten uns thir dérien;   \   wir wóllen thih in wérien!" *
  - chapter[n=14]:
    - foreign[lg=lat-Latn]: XIV.
    - foreign[lg=lat-Latn]: JUBET UT, CUI DESIT, GLADIUM EMAT.
    - verse[n=1]: '"Thánne ih", quad er, "sánta,   \   in min árunti iuih wánta:'
    - verse[n=2]: wárd iz iowánne   \   thaz brústi iu wihtes thánne?"
    - verse[n=3]: '"Ni wérd iz", quadun, "drúhtin,   \   ni wir fúarin mit ginúhtin;'
    - verse[n=4]: thoh unser nihéin wiht drúagi,   \   thoh hábetun wir ginúagi."
    - verse[n=5]: '"So wer sékil", quad er, "éigi,   \   ni sí imo in thiu ginúagi,'
    - verse[n=6]: wanta iu nu nót wirdit;   \   neme thia dásgun tharmit."
    - verse[n=7]: Gibót er tho in then nótin,   \   thaz sie sih wárnotin,
    - verse[n=8]: thaz nihéin thes fártes   \   tho thárbeti thar suértes;
    - verse[n=9]: So wélih so iz ni hábeti,   \   gibót er thes gizíloti,
    - verse[n=10]: er úmbi thaz in gáhi   \   thia dúnichun gigábi.
    - verse[n=11]: '"Thaz héilege io girédotun,   \   ouh búah fon mir giságetun,'
    - verse[n=12]: joh fórasagon zéllent,   \   thio zíti iz nu irfúllent."
    - verse[n=13]: '"Drúhtin", quádun se sár,   \   "wir éigun zuei suért hiar'
    - verse[n=14]: nu zi thérera fristi   \   in thina fóllusti."
    - verse[n=15]: '"Ginúag ist thár", quad er zín;   \   "thiu mugun úrkundon sin,'
    - verse[n=16]: thaz wír in mugun wérren   \   in thíu wir tház wollen;
    - verse[n=17]: Nóh ni tharf man zéllen   \   in thiu wir tház irwellen,
    - verse[n=18]: ni búnsih wáfan nerien,   \   gistén wir unsih wérien."
  - chapter[n=15]:
    - foreign[lg=lat-Latn]: XV.
    - foreign[lg=lat-Latn]: CONSOLATUR DISCIPULOS DE MORTE EJUS.
    - verse[n=1]: Dróst er sie tho wórto   \   sines tóthes harto,
    - verse[n=2]: er iz zi thíu wurti;   \   es wárun in tho thúrfti.
    - verse[n=3]: '"Ni síuz", quad er, "smérza,   \   ni ríaze óuh iuer hérza;'
    - verse[n=4]: in got gilóubet joh in míh,   \   giwísso theist gilúmplih.
    - verse[n=5]: Mines fáter hus ist bréit,   \   ward wóla then thara íngeit;
    - verse[n=6]: ther sih thés muaz frówon   \   joh ínnana biscówon!
    - verse[n=7]: Thar ist in álawari   \   mánagfalt gilári
    - verse[n=8]: (húgget therero wórto!)   \   joh selida mánagfalto.
    - verse[n=9]: Wariz álleswar in wár:   \   sliumo ságetị ih iu iz sár;
    - verse[n=10]: wérgin thaz gizámi:   \   sọ ih íuih iz ni háli.
    - verse[n=11]: Ih faru gárawen iu sár   \   frónisgo iu stát thar,
    - verse[n=12]: ir thés ni missedrúet,   \   mit mír thar iamer búet;
    - verse[n=13]: Thaz thar min géginwerti íst,   \   si íamer iuer náhwist,
    - verse[n=14]: thar ir wízit mina fárt,   \   thero wégọ ouh weset ánawart."
    - verse[n=15]: 'Zi ímo sprah tho Thómas,   \   er ein thero éinlifo was:'
    - verse[n=16]: '"thes wéges ni birun wir ánawart,   \   ouh ni wízun thina fárt;'
    - verse[n=17]: Giríhti unsih es álles   \   wara thu fáran wolles."
    - verse[n=18]: 'thaz wára zált er imo sár   \   joh spráh ouh zi imo sús in war:'
    - verse[n=19]: '"Íh bin weg réhtes   \   joh alles rédihaftes,'
    - verse[n=20]: bin ouh líb inti wár;   \   bi thiu ni gírrot ir thar.
    - verse[n=21]: Nist mán nihein, thaz ist wár,   \   ther quéme zi themo fáter
        sar,
    - verse[n=22]: thes íaman inan gibéite,   \   íh inan ni léite.
    - verse[n=23]: Ób ir mih irknátit,   \   ir sélbon thaz instúantit
    - verse[n=24]: ana lánglicha fríst,   \   wíolih ouh min fáter ist."
    - verse[n=25]: Quad tho Phílippus, iro éin   \   (thiz selba wás imo untar zuéin;
    - verse[n=26]: 'giloubt er únredina,   \   ther fáter wari fúrira):'
    - verse[n=27]: '"Then fáter, druhtin, éinon   \   then láz unsih biscówon'
    - verse[n=28]: (thin wórt sin ófto giwúag);   \   so ist uns álles ginuag."
    - verse[n=29]: Nám tho druhtin thánana   \   thia selbun únredina;
    - verse[n=30]: want er in ábuh iz instúant,   \   kert er mo álleswio thaz múat.
    - verse[n=31]: '"So mánagfalto zíti   \   ih mit íu bin hiar in wórolti,'
    - verse[n=32]: mit múatu ir mir ni náhet   \   joh mih nóh nirknáhet?
    - verse[n=33]: 'So wér so thaz irwélle,   \   then fáter sehan wólle:'
    - verse[n=34]: thánne, thaz ni híluh thih,   \   giwaro sców er anan míh;
    - verse[n=35]: Thar síhit er thaz édili   \   joh sínes selbes bílidi;
    - verse[n=36]: giwisso séh er anan míh:   \   min fáter ist so sámalih!"
    - verse[n=37]: Er zalt in óuh tho thar méist,   \   wio ther héilego géist
    - verse[n=38]: thie wízzi in scolta méron   \   mit sínes selbes léron;
    - verse[n=39]: Nihéinemo ni brústi   \   ni er alla frúma westi,
    - verse[n=40]: allaz wár inti gúat,   \   so sélben gotes géist duat.
    - verse[n=41]: Zálta in ouh in wára   \   wóroltliuto fára,
    - verse[n=42]: árabeiti mánago,   \   thio ín tho warun gárawo.
    - verse[n=43]: Lért er sie mit wórton   \   wio thaz firdrágan scoltun;
    - verse[n=44]: quad after théru thulti   \   zi mámmunte in iz wúrti!
    - verse[n=45]: '"Ir ni thúrfut", quad, "bi thíu;   \   fridu lázu ih mit íu,'
    - verse[n=46]: mámmunti ginúagaz,   \   drof ni suórget bi tház!
    - verse[n=47]: Ni lázu ih iuih wéison,   \   ih iuer ávur wison;
    - verse[n=48]: gidróstu ih iuih scíoro   \   mit fréwidu alazíoro.
    - verse[n=49]: Ir bírut, thaz nist wúntar,   \   fríunta mine súntar,
    - verse[n=50]: drúta mine in álawár;   \   zi thiu so kós ih iuih sár.
    - verse[n=51]: Theist gibót minaz zi íu:   \   ir iuih mínnot untar íu,
    - verse[n=52]: joh íagilih thes thénke,   \   thero mínnono ni wénke."
    - verse[n=53]: Ín tho druhtin zélita,   \   want ér se selbo wélita,
    - verse[n=54]: mánota sie thes náhtes   \   mánagfaltes réhtes.
    - verse[n=55]: Er hábet in thar gizáltan   \   dróst mánagfaltan
    - verse[n=56]: fon sin sélbes gúati,   \   so slíumo so er irstúanti.
    - verse[n=57]: Quad after théra fristi   \   in níamer sin ni brústi,
    - verse[n=58]: joh sie íamer sar thaz wúrti,   \   wárin mit giwúrti.
    - verse[n=59]: So er se lérta thó in thera náht,   \   so thú thir thar lésan
        maht,
    - verse[n=60]: 'gizóh se thar tho fóllon   \   sélbo in sinan wíllon:'
    - verse[n=61]: Úf zi hímile er tho sáh   \   joh sélben gotes lób sprah,
    - verse[n=62]: bifálah tho thie thégana   \   in sines fáter segana;
    - verse[n=63]: Thaz ér mo sie gihíalti   \   unz er fon tóthe irstuanti,
    - verse[n=64]: ér sie thanne sánti,   \   in thíonost sinaz wánti.
  - chapter[n=16]:
    - foreign[lg=lat-Latn]: XVI.
    - foreign[lg=lat-Latn]: EGRESSUS EST POST HAEC TRANS TORRENTEM CAEDRON.
    - verse[n=1]: Er after thésen worton   \   gíang in einan gárton,
    - verse[n=2]: úbar einan klíngon   \   sid tho thésen thingon.
    - verse[n=3]: Sie ouh zi thíu gifiangun,   \   mit imo sáman giangun,
    - verse[n=4]: festes húges follon,   \   thie nótigistallon.
    - verse[n=5]: 'Bidrahto iz állaz umbiríng,   \   thaz was nu jámarlichaz thíng:'
    - verse[n=6]: ther alla wórolt nerita,   \   tho méra ira ni hábeta;
    - verse[n=7]: Er déta al thaz gidán ist,   \   joh gibit in álla thia wíst,
    - verse[n=8]: thoh ni hábeta er nu, lés!   \   méra thes githígines!
    - verse[n=9]: Thaz wésta selbo Júdas   \   thaz drúhtin thes giwón was,
    - verse[n=10]: thaz er ófto tharaín   \   giwon was gángan mit in.
    - verse[n=11]: Er slíumo sar tho zímo nam   \   thes selben hérizohen man,
    - verse[n=12]: skára filu bréita,   \   joh sie thára leitta;
    - verse[n=13]: Joh thie éwarton réhto   \   liwun fílu knehto,
    - verse[n=14]: thie fárira ouh ginúage   \   zi thémo selben wíge.
    - verse[n=15]: Bigóndun sie sih fázzon   \   mit iro líohtfazzon,
    - verse[n=16]: mit fákolon mánagen   \   joh wáfanon gárawen.
    - verse[n=17]: Ingegin ímo fuar in wár   \   únfirslagan héri thar,
    - verse[n=18]: mánno mihil ménigi   \   (sie wárun einon zuélifi!)
    - verse[n=19]: Mit spéron joh mit suérton;   \   bihíazun sih mit wórton,
    - verse[n=20]: tház man nan gifíangi,   \   mit níawihtu er ningíangi.
    - verse[n=21]: Súme ouh thie ginóza   \   druagun stángun groza,
    - verse[n=22]: kólbon ouh in hénti,   \   thaz síes gidatin énti.
    - verse[n=23]: Zi ín sprah tho Júdas,   \   ther iro léitiri was,
    - verse[n=24]: 'fúrista ouh in wára   \   thera ármilichun fára:'
    - verse[n=25]: '"Thaz ír ni missifáhet   \   (ni wánu ir nan irknáhet),'
    - verse[n=26]: séhet then ih kússe,   \   so sít es sar giwísse;
    - verse[n=27]: Ther íst iz, sagen ih íu in wár,   \   then gifháhet ir sár,
    - verse[n=28]: sar zi thémo wipphe,   \   thaz er iu nintslúpfe!"
    - verse[n=29]: (Óda er horta gáhun   \   fon thén theiz gisáhun,
    - verse[n=30]: wíolih er sih fárota,   \   in themo bérge sih gibílidta;
    - verse[n=31]: Tho wánt er in ther nóti   \   sih ánderlichan dáti,
    - verse[n=32]: tház man nan nirknáti   \   joh thiz bi thíu quati;
    - verse[n=33]: Sin kráft ouh thi uns giscríban ist,   \   theiz wari góugulares
        líst,
    - verse[n=34]: mit thíu sih in biwériti   \   joh síh fon in ginériti.)
    - verse[n=35]: Krist giang fórna, sos iz zám,   \   jóh ingegin ín quam;
    - verse[n=36]: er slíumo sar tho zín sprah:   \   "wenan súachet ir?" quad.
    - verse[n=37]: Sie ímo sar iz záltun   \   joh ínan selbon nántun;
    - verse[n=38]: náles thaz sie iz dátin,   \   thaz síe nan thoh irknátin.
    - verse[n=39]: Zi in spráh er tho sár:   \   "ih bin iz sélbo, thaz ist wár;
    - verse[n=40]: zi gúatu ir min ni rúachet,   \   thoh bín ih then ir súachet."
    - verse[n=41]: So slíumo sie iz gihórtun,   \   sie sar biskránkolotun,
    - verse[n=42]: wídorort sie fúarun   \   joh alle nídarfialun.
    - verse[n=43]: Det er ávur fragun,   \   só sie tho biquámun;
    - verse[n=44]: er eischota ávur sar tho zi ín,   \   wénan sie thar súahtin.
    - verse[n=45]: Gábun sie mit wórte   \   thaz selba zi ántwurte;
    - verse[n=46]: thaz sélba sie imo ságetun   \   sie híar bifóra zelitun.
    - verse[n=47]: '"Ja ságet ih iu", quad er zi ín,   \   "thaz íh ther selbo mán
        bin'
    - verse[n=48]: bi thén ir rehto in wára   \   irhúabut thesa fúara."
    - verse[n=49]: Júdas, ther sie bráhta,   \   sih drúhtine tho náhta,
    - verse[n=50]: thaz ér irfulti állaz   \   so ér hiar fórna gihiaz.
    - verse[n=51]: '"Héil", quad er, "méistar!"   \   inti kústa inan sár.'
    - verse[n=52]: intfíang er nan mit thúlti   \   thúruh sina mílti.
    - verse[n=53]: Thaz zéichan tho firnámun   \   thie thara mit ímo quamun,
    - verse[n=54]: joh íagilih tho hógeta   \   wio er in ér sageta.
    - verse[n=55]: Stúantun sie tho gáro thar   \   inti fíangun nan sar,
    - verse[n=56]: datun thio iro hénti   \   drúhtin in gibénti.
  - chapter[n=17]:
    - foreign[lg=lat-Latn]: XVII.
    - foreign[lg=lat-Latn]: QUOMODO PETRUS ABSCIDIT AURICULAM SERVO SACERDOTIS.
    - verse[n=1]: Pétrus ward es ánawert   \   joh bratt er slíumo thaz suért,
    - verse[n=2]: er hérzen sih gihárta   \   inti éinan sar irwárta.
    - verse[n=3]: Ih wéiz er thes ouh fárta,   \   thes hóubites rámta,
    - verse[n=4]: tház er thaz gisítoti,   \   then méistar irrétiti;
    - verse[n=5]: Gistuant géner (wan ih) thénken,   \   tház er wolti wénken,
    - verse[n=6]: thoh slúag er imo in wára   \   thana thaz zésua ora.
    - verse[n=7]: Níst ther widar hérie   \   so héreron sinan wérie,
    - verse[n=8]: ther úngisaro in nóti   \   so báldlicho dáti;
    - verse[n=9]: Ther ana scílt inti ana spér   \   so fram firlíafi in thaz giwér,
    - verse[n=10]: in githréngi so ginóto   \   sinero fíanto!
    - verse[n=11]: Wérit er inan giwísso   \   hárto filu wásso,
    - verse[n=12]: unz imo drúhtin thuruh nót   \   thaz wig sélbo firbot.
    - verse[n=13]: 'Soso éin man sih scal wérien   \   joh héreron sinan nérien:'
    - verse[n=14]: so áht er io ginóto   \   thero Kristes fíanto,
    - verse[n=15]: Unz er sélbo zi imo spráh:   \   "ih mág giwinnan hériscaf,
    - verse[n=16]: éngilo giwélti,   \   ob ih iz dúan wolti.
    - verse[n=17]: Hímilisge thégana,   \   thúsunt filu mánaga,
    - verse[n=18]: sih snéllo héra fuartin   \   joh géginwerte stúantin;
    - verse[n=19]: Thaz síe mih hiar firspráchin,   \   jóh mih sar giráchin,
    - verse[n=20]: irrétitin mit suérton   \   úzar iro hánton.
    - verse[n=21]: Irkenni sélbo thisu wórt   \   joh dúa thaz suert wídorort,
    - verse[n=22]: gilímphit theih thiz wólle   \   joh thaz giscríb irfulle."
    - verse[n=23]: Thés ni was tho duála:   \   so er rúarta imo thaz óra,
    - verse[n=24]: er sáztaz wídar héilaz;   \   ni gilóubtun síe thoh bi tház!
    - verse[n=25]: Thie liuti ráchun tho iro zórn,   \   thes thahtun sie ér ju filu
        fórn,
    - verse[n=26]: sie ínan sar gibúntun   \   so slíumo sie inan fúntun.
    - verse[n=27]: Thie júngoron thiz gisáhun,   \   inflúhun imo gáhun;
    - verse[n=28]: then méistar io méino   \   líazun sie thar éino!
    - verse[n=29]: 'Sie sahun úngimacha   \   joh égislicha sácha:'
    - verse[n=30]: drúhtin iro bíntan;   \   ni gidórstun zi imo irwíntan!
    - verse[n=31]: Ánna híaz thar ein mán,   \   Káiphases suéhur, wan;
    - verse[n=32]: zi thémo leittun sie érist   \   selbon drúhtinan Krist.
  - chapter[n=18]:
    - foreign[lg=lat-Latn]: XVIII.
    - foreign[lg=lat-Latn]: DE NEGATIONE PETRI.
    - verse[n=1]: Petrus fólgeta imo thó   \   rúmana joh férro,
    - verse[n=2]: thaz er biscówoti   \   wáz man imo dáti;
    - verse[n=3]: Zi wíu sie iz ouh bibráhtin   \   joh wáz sie bi inan tháhtin,
    - verse[n=4]: wólt er in then ríuon   \   thaz énti biscowon.
    - verse[n=5]: So ér tho zi einen dúron quam   \   (ih wanu er gíangi zi fram),
    - verse[n=6]: 'zi imo hárto thar tho spráh   \   thaz wíb thaz thero dúro sah:'
    - verse[n=7]: '"Ih wánu thu sis réhto   \   thésses mannes knéhto,'
    - verse[n=8]: thes sínes gisíndes,   \   thaz, wán ih, thu nu fíndes."
    - verse[n=9]: Tho spráh er fora theru ménigi   \   slíumo thara ingégini,
    - verse[n=10]: lóugnit es álles,   \   quad ni wésti wiht thes mánnes.
    - verse[n=11]: Thar was fíur thuruh tház   \   wánta iz filu kált was;
    - verse[n=12]: thar stuant Pétrus untar ín,   \   sih warmta sáman thar mit ín.
    - verse[n=13]: Sie quadun súme sare:   \   "waz duast thú man hiare?
    - verse[n=14]: thú bist rehto in wára   \   thésses mannes fúara!"
    - verse[n=15]: Er suár tho filu gérno,   \   quad ni wári thero mánno;
    - verse[n=16]: mit éidu iz deta fésti,   \   thaz ér then man ni wésti.
    - verse[n=17]: '"Ih ságen iu", quad, "in wára:   \   ni bín ih thera fúara;'
    - verse[n=18]: ni máchon ih then úrheiz,   \   ih wiht ouh súliches ni weiz!"
    - verse[n=19]: Dátun thie ginóza   \   imo ángust ouh tho gróza,
    - verse[n=20]: sie quádun (sum zi nóti),   \   thaz man nan irknáti.
    - verse[n=21]: Thes selben mág es thar giwúag   \   themo er thaz óra thana slúag,
    - verse[n=22]: 'quad ér nan in ther gáhi   \   in themo gárten gisáhi:'
    - verse[n=23]: '"Thu dati, ih ságen thir in wár,   \   thaz selba wértisal thar,'
    - verse[n=24]: wanta íh gistuant thin wárten   \   thár in themo gárten;
    - verse[n=25]: Thaz wíg thu thar irhúabi   \   joh wérresal ginúagi,
    - verse[n=26]: ahtos únser thuruh nót;   \   ni scáltu queman wídorort!"
    - verse[n=27]: '"Ni thárft es", quadun, "lóugnen,   \   thin sprácha scal thih
        óugen;'
    - verse[n=28]: thinu wórt núa   \   thiu méldont thih in dríua!"
    - verse[n=29]: Thó bigond er suérien   \   (er wólta sih ginérien),
    - verse[n=30]: zált in in giwíssi,   \   thaz ér then man ni wéssi;
    - verse[n=31]: Suár in io zi nóti,   \   thaz ér nan sar nirknáti,
    - verse[n=32]: noh er ánarati   \   mit ímo io ni gidáti!
    - verse[n=33]: Wárun tho thie zíti   \   thaz ther háno krati,
    - verse[n=34]: thaz ouh thaz húan gikúndti   \   thes selben dáges kúnfti.
    - verse[n=35]: So er érist tho irkráta,   \   sih Pétrus sar biknáta;
    - verse[n=36]: thaz múat brungun héimort   \   thiu selbun drúhtines wort.
    - verse[n=37]: Yrhógt er tho ginóto   \   théro selbun zíto,
    - verse[n=38]: thaz ímo iz hiar al gáganta   \   thaz drúhtin imo ságeta.
    - verse[n=39]: Thó bigan er wúafen,   \   zi drúhtine rúafan,
    - verse[n=40]: wéinonnes smérza   \   so rúarta mo thaz hérza;
    - verse[n=41]: Wanta drúhtin in wár   \   ér sah ubar ínan sar,
    - verse[n=42]: bigónda er inan scówon   \   ginádlichen óugon.
  - chapter[n=19]:
    - foreign[lg=lat-Latn]: XIX.
    - foreign[lg=lat-Latn]: VERBA PONTIFICIS AD JESUM, ET DE FALSIS TESTIBUS.
    - verse[n=1]: Stuant drúhtin innan thés in war   \   fora themo bískofe thar,
    - verse[n=2]: thaz éwiniga wísduam   \   scolta réda thar tho dúan.
    - verse[n=3]: Stúant er thar tho nóton   \   untar fíanton
    - verse[n=4]: in bánton iro séilo;   \   thero fríunto was er éino.
    - verse[n=5]: Fráget er nan sáre   \   bi júngoron síne,
    - verse[n=6]: joh éiskota ouh tho méra   \   bi sínes selbes léra.
    - verse[n=7]: '"Thánne ih", quad er, "lérta,   \   iz thisu wórolt hórta;'
    - verse[n=8]: in míttemo iro rínge   \   so spráh ih zi iro thínge.
    - verse[n=9]: Thar ih in zálta minu wórt,   \   thar wárun sie al gisámanot;
    - verse[n=10]: óffonota in wára   \   in álla mina léra.
    - verse[n=11]: Ziu thu fráges es míh?   \   thie selbun ríhtent es thíh,
    - verse[n=12]: joh wís duent thih es álles   \   in thíu sies frágen wolles."
    - verse[n=13]: So druhtin tház tho gispráh,   \   ein thero mánno zimo sah,
    - verse[n=14]: 'slúag inan hárto   \   joh ráfsta ịnan thero wórto:'
    - verse[n=15]: '"Sprih", quad, "mézworte   \   zi thesemo éwarte;'
    - verse[n=16]: er ist hiar hérosto,   \   ni ántwurti so frávilo!"
    - verse[n=17]: Mit wángon tho bifílten   \   bigán er ántwurten,
    - verse[n=18]: 'mánota sie thes náhtes   \   thes wízzodes réhtes:'
    - verse[n=19]: '"Ob íh hiar úbilo gispráh,   \   zéli thu thaz úngimáh;'
    - verse[n=20]: spráh ih avur alawár,   \   ziu fíllist thu mih thanne sár?"
    - verse[n=21]: In mórgan sar bi nóti   \   so quam thaz héroti,
    - verse[n=22]: álte joh thie júnge,   \   zi thero bískofo thínge.
    - verse[n=23]: Thie selbun éwarton   \   joh thie héreston
    - verse[n=24]: súahtun ío innan thíu   \   úrkundi lúggu,
    - verse[n=25]: Thaz síe nan thoh mit lúginon   \   móhtin thar birédinon,
    - verse[n=26]: thaz sie irslúagin inan sár;   \   ni fúntun sies giwára thar;
    - verse[n=27]: Thoh iro fílu wari,   \   ni wárd in es gifúari,
    - verse[n=28]: thaz síe nan in ther fáru   \   bizélitin mit wáru.
    - verse[n=29]: 'Zuene, ságen ih thir tház,   \   thie zaltun ál thaz ni wás:'
    - verse[n=30]: quádun sie iz gihórtin,   \   thoh sie niwíht fuartin,
    - verse[n=31]: Thaz kréfto er sih bihíazi,   \   thaz gótes hus zistíazi,
    - verse[n=32]: joh mohti in thrín dagon sár   \   irzímboron iz avur thár!
    - verse[n=33]: Lúgun sie giwísso!   \   drúhtin er ni quád so;
    - verse[n=34]: er quad zilóstin síe iz, in war,   \   thaz ér irquícti iz avur
        sár;
    - verse[n=35]: Er zéinta, thés sie was ouh óth,   \   sines líchamen tód;
    - verse[n=36]: these méintun avur tház   \   mit stéinon gidánaz!
    - verse[n=37]: ÉEín ist thaz man wékit,   \   fon tóthe man irquíckit;
    - verse[n=38]: theist ánderlich gimácha   \   thaz man zímborot thia rácha.
    - verse[n=39]: Zi ímo sprah ther bíscof:   \   "gib es ántwurti thoh;
    - verse[n=40]: thu hóris waz sie nénnent   \   joh thih ánazellent!"
    - verse[n=41]: Ni gáb in thiu sin thúlti   \   wiht thes ántwurti;
    - verse[n=42]: ingégin in, so ih ságeta,   \   so stúant er inti thágeta.
    - verse[n=43]: Úf yrscrikta hárto   \   ther furisto éwarto,
    - verse[n=44]: sinan stúal in alawár   \   so liaz er ítalan thar;
    - verse[n=45]: Bizéinta thaz sin wírdi   \   zi niwíhti scioro wúrdi,
    - verse[n=46]: joh scólti werdan ítal   \   thiu sin éra ubar ál!
    - verse[n=47]: '"Sís", quad er, "bimúnigot   \   thuruh then hímilisgon got,'
    - verse[n=48]: bisuóran thuruh thes fórahta   \   ther alla wórolt worahta,
    - verse[n=49]: Thaz thu unsih nú gidua wís,   \   óba thu gotes sún sis,
    - verse[n=50]: zi Kríste er thih ginánti   \   joh héra in wórolt santi!"
    - verse[n=51]: Ther gótes sun fróno   \   gab ántwurti imo scóno.
    - verse[n=52]: '"gidúan ih thíh es", quad er, "wís:   \   ih bin iz réhto ther
        thu quís;'
    - verse[n=53]: Áfter thisu séhet ir   \   (thes gilóubet ir mir)
    - verse[n=54]: mih quéman filu hóho   \   in wólkonon scóno,
    - verse[n=55]: Ouh sizen hérlicho   \   joh filu gúallicho
    - verse[n=56]: after thérera redinu   \   zi selben gótes zesawu!"
    - verse[n=57]: Ther éwarto zi nóti   \   inbran in héizmuati,
    - verse[n=58]: joh sléiz er sin giwáti,   \   sin muat in kúnd gidati,
    - verse[n=59]: Thaz ther líut westi tház   \   theiz ímo filu zórn was,
    - verse[n=60]: in ábulgi ouh sie wúrtin,   \   mit ímo iz sáman zurntin.
    - verse[n=61]: Zéllu ih ana bága   \   bi thésa selbun frága,
    - verse[n=62]: irkénni in themo múate:   \   ni dét er iz bi gúate;
    - verse[n=63]: Dét er iz then mánnon   \   zi einen frístfrangon,
    - verse[n=64]: thaz síe nan, so ih thir ráchon,   \   mohtin giánabrechon.
    - verse[n=65]: '"Ir hórtut", quad, "thaz úngimah,   \   wío er widar góte sprah;'
    - verse[n=66]: ni bithúrfun wir in wára   \   nu úrkundono méra.
    - verse[n=67]: Waz er sélbo hiar nu quít,   \   thaz éigut ir gihórit;
    - verse[n=68]: mánnilih nu thénke   \   waz ínan thesses thúnke!"
    - verse[n=69]: Ther líut tho sar giméinta,   \   zi tóthe nan irdéilta;
    - verse[n=70]: quád thes wari wírdig   \   joh hárto filu scúldig.
    - verse[n=71]: Tho spíun sie óuh ubar tház   \   in ánnuzzi sínaz,
    - verse[n=72]: síh ouh thes ni mídun, lés,   \   sines hálsslagonnes!
    - verse[n=73]: Thiu óugun sie imo búntun   \   (thaz in zi spíle funtun)
    - verse[n=74]: joh frágetun ginúagi,   \   wér ịnan thanne slúagi.
    - verse[n=75]: Thaz thúlt er in then stúnton   \   bi únseren súnton,
    - verse[n=76]: ál io theso frávili   \   thuruh thio únsero ubili!
  - chapter[n=20]:
    - foreign[lg=lat-Latn]: XX.
    - foreign[lg=lat-Latn]: DUXERUNT EUM AD CAIPHAM, UBI ERAT ET PILATUS.
    - verse[n=1]: Tho léittun nan thie líuti   \   thar was thaz héroti;
    - verse[n=2]: ther biscof Káiphas was thár   \   joh ther hérizoho in wár.
    - verse[n=3]: Giang er sélbo ingegin úz   \   thár zi themo pálinzhus;
    - verse[n=4]: sie ni múasun gan so frám   \   zi themo héidinen man,
    - verse[n=5]: Tház sie in thén gizitin   \   biwóllane ni wúrtin,
    - verse[n=6]: mit réinidu gisémotin,   \   thie óstoron giféhotin;
    - verse[n=7]: Sie wíht thoh thes nintríatun   \   (sie mánslahta ríatun!),
    - verse[n=8]: ni síe thes giwúagin,   \   sie Krístan irslúagin!
    - verse[n=9]: 'Sprah ther hérizoho zi in,   \   so er úz gigíang ingegin ín:'
    - verse[n=10]: '"welih rúagstab so frám   \   zéllet ir in thesan mán?"'
    - verse[n=11]: 'Thes árgen willen hérti   \   gab imo ántwurti:'
    - verse[n=12]: '"ob ér", quad, "wóla thahti,   \   zi thísu er iz ni bráhti;'
    - verse[n=13]: Ni fúer er in then líutin   \   mit grozen méindatin,
    - verse[n=14]: wír ouh thes ni tháhtin   \   thaz wir nan thír brahtin."
    - verse[n=15]: Wórton tho ginúagen   \   bigóndun sie nan rúegen,
    - verse[n=16]: thíngon filu hébigen   \   joh súnton filu mánagen;
    - verse[n=17]: Quádun sih bihíazi,   \   er gotes sún hiazi,
    - verse[n=18]: jóh ouh dati mári,   \   er iro kúning wari;
    - verse[n=19]: Zélle ouh in giwíssi,   \   tház er selbo Kríst si,
    - verse[n=20]: in thia béldida gigánge,   \   then námon imo félge.
    - verse[n=21]: Quádun er ni wólti,   \   thaz man zíns gulti,
    - verse[n=22]: thie líuti furdir méra   \   in thes kéiseres éra;
    - verse[n=23]: Joh er thie líuti alle   \   spúani zi giwérre,
    - verse[n=24]: zi grozemo úrheize:   \   "in thíu man nan firláze.
    - verse[n=25]: Er es ér io nirwánt   \   er er állaz thiz lánt
    - verse[n=26]: gidruabta hárto in waru   \   mit sínes selbes léru;
    - verse[n=27]: Nist thes giscéid noh giwánt,   \   wio er gírrit thaz lánt,
    - verse[n=28]: wio er iz állaz wírrit   \   joh thesa wórolt merrit!
    - verse[n=29]: Bigan er súsliches   \   zi énte thesses ríches,
    - verse[n=30]: mit thiu er thaz lánt al ubargíang,   \   unz man híar nan nu gifíang!"
    - verse[n=31]: '"Német inan", quad er, "zi íu;   \   ziu bráhtut ir nan mír bi
        thiu?'
    - verse[n=32]: irdéilet imo tháre   \   so wízzod íuer lére.
    - verse[n=33]: 'Fíndet ir thar álle   \   wio er thaz réhta wolle:'
    - verse[n=34]: thaz gifrúmmet allaz ír;   \   iz ist iu kúnd, nales mír!"
    - verse[n=35]: Thaz, quádun sie, in ni dóhti,   \   ouh wésan thaz ni móhti,
    - verse[n=36]: wanta in thio búah luagin,   \   thaz sie mán sluagin.
    - verse[n=37]: Ther liut mit thíu bizeinta   \   thaz druhtin ér gimeinta,
    - verse[n=38]: thaz er sin líb scolta énton   \   in héithinero hánton;
    - verse[n=39]: Thoh ságen ih iu in war mín:   \   sie warun mánslagon sín,
    - verse[n=40]: zi tóthe sie nan brúngun   \   mit wássidu iro zúngun!
  - chapter[n=21]:
    - foreign[lg=lat-Latn]: XXI.
    - foreign[lg=lat-Latn]: ALLOCUTIO PILATI AD CHRISTUM IN PRAETORIO.
    - verse[n=1]: Giang Pilatus wídari   \   mit ímo tho in then sólari,
    - verse[n=2]: spráh mit imo lángo;   \   er suórgeta thero thíngo.
    - verse[n=3]: 'Zi erist frágeta er bi tház   \   thaz er es hártos insáz:'
    - verse[n=4]: '"gidua mih", quád, "nu sar io wís,   \   óba thu iro kúning sis?'
    - verse[n=5]: Bistú zi thiu giwíhit   \   sọ thíh ther líut zihit,
    - verse[n=6]: in themo wíllen gíangis,   \   thaz ríchi so bifíangis?"
    - verse[n=7]: 'Tho quad drúhtin: "ságe mir,   \   sprichis súlih thu fon thír,'
    - verse[n=8]: odo ándere iz thir ságetun   \   joh thir fon mír iz zelitun?"
    - verse[n=9]: Pilátus wolta sliumo sár   \   fon imo néman tho then wán,
    - verse[n=10]: tház er thes ni wánti,   \   er iz fon ímo irthahti.
    - verse[n=11]: '"Thie liuti wízun", quad, "fon ín,   \   thaz ih Júdeo ni bín;'
    - verse[n=12]: thínes selbes lántthiot   \   gab thih mír in thesan nót.
    - verse[n=13]: Ther líut ther thih mír irgab,   \   zálta in thih then rúagstab;
    - verse[n=14]: thie selbun záltun alle mír   \   thesa béldi fona thír.
    - verse[n=15]: 'Ob ávur thaz so wár ist,   \   thaz thu iro kúning nu ni bíst:'
    - verse[n=16]: bi híu ist thaz sie thih námun,   \   sus háftan mir irgábun?"
    - verse[n=17]: '"Thir zéllu ih", quad er, "thánana:   \   ríhi min nist hínana;'
    - verse[n=18]: iz níst, soso ih thir ráchon,   \   fon thesen wóroltsachon.
    - verse[n=19]: Ób iz wari hínana,   \   giflízin mine thégana
    - verse[n=20]: mit iro kúanheiti,   \   min fíant sus ni wíalti,
    - verse[n=21]: Joh in thérera nóti   \   mih sus ni hántoloti;
    - verse[n=22]: mit théganheiti sítotin,   \   thaz sie mih in irrétitin.
    - verse[n=23]: Ih duan es ávur redina:   \   níst min richi hínana,
    - verse[n=24]: thaz íh mih nu biwérie   \   mit mínes selbes hérie."
    - verse[n=25]: Tho spráh Pilatus ávur thaz,   \   wanta ímo was iz héizaz;
    - verse[n=26]: 'frageta ávur noti   \   bi sinaz héroti:'
    - verse[n=27]: '"So wár so si thin ríchi   \   joh thin gúallichi,'
    - verse[n=28]: thoh bistu zi álawaru   \   kúning, so ih gihóru?"
    - verse[n=29]: '"Thu quís", quad er, "theih kúning bin;   \   zi thiu quám ih
        hera in wórolt in'
    - verse[n=30]: joh ward gibóran ouh zi thíu   \   theih suslih thúlti untar íu;
    - verse[n=31]: Theih úrkundi sáre   \   gizálti fona wáre,
    - verse[n=32]: thaz ih ouh wárlichu thíng   \   gibréitti in thesan wóroltring!
    - verse[n=33]: So wér so ist fona wáre,   \   ther hórit mir io sáre;
    - verse[n=34]: hórit er mit mínnu   \   mínes selbes stímnu."
    - verse[n=35]: '"Sage thú mir", quad er sár,   \   "waz thu nénnes thaz wár;'
    - verse[n=36]: gidúa mih thes giwíssi   \   waz si thaz wárnissi!"
  - chapter[n=22]:
    - foreign[lg=lat-Latn]: XXII.
    - foreign[lg=lat-Latn]: QUOMODO PILATUS VOLUIT CHRISTUM DIMITTERE PRO BARNABA.
    - verse[n=1]: Giang er, so er tház giquad   \   (ih weiz es wírdig ni ward,
    - verse[n=2]: tház er thaz gihórti   \   waz drúhtin thes giquáti;
    - verse[n=3]: Wane óuh bi thíu so gahti:   \   thes scácheres githáhti;
    - verse[n=4]: mit wéhselu er gisítoti,   \   er selban Kríst irrétiti).
    - verse[n=5]: Spráh er tho zen líutin,   \   sie iz álleswio giríatin;
    - verse[n=6]: '"ni fíndu ih", quad er, "thesan mán   \   in niheinen sáchon firdán,'
    - verse[n=7]: Ni bín ih ouh thes wísi,   \   oba er thes líbes scolo sí;
    - verse[n=8]: so yrsúaht ih inan thráto   \   sínes selbes dáto.
    - verse[n=9]: Ja íst iu in thesa zíti   \   zi giwónaheiti,
    - verse[n=10]: ih úzar themo wíze   \   iu einan háft firlaze;
    - verse[n=11]: Nu áhtot wio ir wóllet   \   joh wéderan ir irwéllet,
    - verse[n=12]: ir Barabbásan nemet zíu   \   odo ir nu Kríst irwellet íu!"
    - verse[n=13]: Thanne wás imo avur thér   \   skáhari hébiger;
    - verse[n=14]: bi théro dato ánton   \   so lág er thar in bánton.
    - verse[n=15]: Riaf imo ál ingégini   \   thes lántliutes ménigi;
    - verse[n=16]: quad wár in líob joh súazi,   \   man Barabbán in liazi!
    - verse[n=17]: Tho háft er nan, so er wólta,   \   joh er nan sélbo fílta,
    - verse[n=18]: selbon drúhtinan;   \   waz wan ther wénego man!
    - verse[n=19]: Námun nan tho thánana   \   thes hérizohen thégana,
    - verse[n=20]: sie flúhtun in zi gámane   \   thórna thar zisámane,
    - verse[n=21]: Joh sáztun sie imo in hóubit   \   then selbon thúrninan ríng,
    - verse[n=22]: zi hónidon gérno:   \   coróna thero thórno!
    - verse[n=23]: Sie námun in thera dáti   \   kúninglih giwáti,
    - verse[n=24]: fílu rotaz púrpurin,   \   inti dátun inan ín;
    - verse[n=25]: Fialun thó in iro knío,   \   zi hue hábetun inan ío,
    - verse[n=26]: zi bísmere thráto   \   súslichero dáto!
    - verse[n=27]: '"Heil thu", quádun sie, "Kríst!   \   thu thérero liuto kúning
        bist;'
    - verse[n=28]: bist gáro ouh thiu gilícho   \   joh harto kúninglicho!"
    - verse[n=29]: Zi hónidu imo iz dátun   \   thaz sie súlih quatun;
    - verse[n=30]: sie tháhtun io bi nótin   \   wío sie inan gihóntin.
    - verse[n=31]: Sie slúagun sar thén gangon   \   thiu héilegun wángun,
    - verse[n=32]: joh hérton in then fáron   \   so blúun sie imo thiu órun.
    - verse[n=33]: Er thúlta, so ih hiar fóra quad,   \   bi únsih suslih úngimah
    - verse[n=34]: in slégin joh in wórton,   \   bi únsen suaren súnton!
  - chapter[n=23]:
    - foreign[lg=lat-Latn]: XXIII.
    - foreign[lg=lat-Latn]: DUXIT PILATUS JESUM DERISUM AD POPULUM.
    - verse[n=1]: Pilátus giang zen líutin   \   sid tho thésen datin,
    - verse[n=2]: wólt er in gistíllen   \   thes ármalichen wíllen.
    - verse[n=3]: '"Hera úz", quad, "léitu ih inan íu,   \   thaz ir kénnet in thíu'
    - verse[n=4]: thaz ih úndato   \   ni fíndu in imo thráto."
    - verse[n=5]: Giang Kríst tho in themo gánge   \   mit rótemo gifánge,
    - verse[n=6]: bithúrnter joh bifílter   \   joh sus gibísmeroter;
    - verse[n=7]: Púrpurin giwáti   \   drúag er tho bi nóti,
    - verse[n=8]: thúrnina coróna:   \   gidán was thaz in hóna.
    - verse[n=9]: '"Séhet", quad er, "nu then mán:   \   firdamnot íst er filu frám!'
    - verse[n=10]: ir séhet sina únéra,   \   waz wóllet ir es méra?
    - verse[n=11]: Biscóltan ist er hárto   \   joh hónlichero wórto,
    - verse[n=12]: ouh sinero úndato   \   giréfsit filu thráto;
    - verse[n=13]: Ér ist", quad, "bifíllit,   \   mit thórnon ouh bistéllit;
    - verse[n=14]: nú man imo súlih dúat,   \   nu lazet kúelen iu thaz múat!"
    - verse[n=15]: So síe nan tho gisáhun,   \   so ríafun sie alle gáhun
    - verse[n=16]: (ingegin ímo inbran thaz múat,   \   so ofto fíanton dúat),
    - verse[n=17]: Bátun tho ginúagi   \   tház man inan irslúagi,
    - verse[n=18]: joh ríafun filu héizo:   \   "crúzo les nan, crúzo!"
    - verse[n=19]: '"Német inan", quad er, "zi íu   \   inti crúzot inan untar íu;'
    - verse[n=20]: ni mág ih in imo irfíndan,   \   oba er firdán si so frám."
    - verse[n=21]: Thero bíscofo hérti   \   gab imo ántwurti
    - verse[n=22]: 'mit alten nídes wíllen;   \   ni móhtun sie in gistíllen:'
    - verse[n=23]: '"Er scal irstérban thuruh nót,   \   so wízod unser zéinot,'
    - verse[n=24]: joh dówen sinen wórton   \   in thérero manno hánton;
    - verse[n=25]: Wanta ér gikundta hérasun,   \   tház er si selbo gótes sun,
    - verse[n=26]: joh ubar ál in wari   \   so det er súlih mari.
    - verse[n=27]: Ther wízod lerit tháre,   \   in crúce man then háhe,
    - verse[n=28]: so wer so in úrheize   \   sih súlihes biheize."
    - verse[n=29]: Yrfórahta sih tho hárto   \   Pilátus thero wórto,
    - verse[n=30]: giang mit Kríste er tho fon ín   \   in thaz spráhhus ín.
    - verse[n=31]: '"Gidua mih sár nu", quad er, "wís,   \   wanana lántes thu sís,'
    - verse[n=32]: wélichera gibúrti,   \   thaz thu io zi thísu wurti."
    - verse[n=33]: Er stuant, suígeta   \   joh mámmonto githágeta;
    - verse[n=34]: sínes selbes thúlti   \   ni gab imo ántwurti.
    - verse[n=35]: '"Ni wildu spréchan", quad er, "zi mír?   \   ni wéistu waz ih
        ságen thir, *'
    - verse[n=36]: thaz stéit thaz thinaz énti   \   in mínes selbes hénti;
    - verse[n=37]: Joh bín ih ouh giwéltig   \   ubar éllu thinu thíng,
    - verse[n=38]: in líb joh tód hiutu,   \   so wédar so ih gibíutu?"
    - verse[n=39]: Ántwurtita líndo   \   ther keisor éwinigo thó,
    - verse[n=40]: 'ther kuning hímilisgo in wár   \   themo hérizohen thar:'
    - verse[n=41]: '"Ih ságen thir, thaz ni híluh thih:   \   giwalt ni hábetistu
        ubar míh,'
    - verse[n=42]: óba thir thaz gizámi   \   fon hímile ni quámi;
    - verse[n=43]: Bi thíu ist mit méren sunton   \   ther míh gab thír zi hánton,
    - verse[n=44]: joh ther iz zi thíu bibráhta   \   thaz híar man min sus áhta."
  - chapter[n=24]:
    - foreign[lg=lat-Latn]: XXIV.
    - foreign[lg=lat-Latn]: VOLUIT PILATUS JESUM DIMITTERE, ET QUIA TRADIDIT EUM EIS.
    - verse[n=1]: Pilátus was tho in flízi   \   tház er nan firlíazi,
    - verse[n=2]: tház er in ni hórti   \   joh námi ir thera nóti.
    - verse[n=3]: Stímma sie iro irhúabun,   \   so síe tho thaz insúabun,
    - verse[n=4]: 'ingégin skrei ginóto   \   al ménigi thero líuto:'
    - verse[n=5]: '"Thih zihen únhuldi   \   bi míchileru scúldi,'
    - verse[n=6]: thaz thú sus laz in héila hant   \   thes kéiseres fíant.
    - verse[n=7]: Er war állaz thiz lant,   \   bi thiu gábun wir nan thír in hant;
    - verse[n=8]: then líut spuan úrheizes,   \   thu sús inan nu lázes?
    - verse[n=9]: 'Ther man thaz giágaleizit   \   thaz sih kúning heizit:'
    - verse[n=10]: ther wídorot in alawár   \   themo kéisore sar!"
    - verse[n=11]: Giang Pilátus zi ín tho frám   \   joh selbon Kríst mit imo nam;
    - verse[n=12]: '"waz mag ih zéllen", quad er, "mér?   \   hiar eggo kúning iuer!"'
    - verse[n=13]: Ingégin riaf tho lúto   \   hériscaf thero líuto,
    - verse[n=14]: 'irscrírun filu gáhun   \   so sie inan ánasahun:'
    - verse[n=15]: '"Hína, hina ním inan   \   inti crúzo then mán!'
    - verse[n=16]: sin gisíuni ist uns in wár   \   zi sehanne úrgilo suar!"
    - verse[n=17]: 'Quad Pilátus: "wio mag sín   \   thaz quéme io thaz in múat min,'
    - verse[n=18]: theih io zi thíu gifahe,   \   ih iuan kúning hahe?"
    - verse[n=19]: Thie bískofa zi nóti   \   firspráchun tho thie líuti,
    - verse[n=20]: 'firsúahun sino gúati,   \   joh selb thaz héroti:'
    - verse[n=21]: '"Wir eigun kúning einan,   \   ánderan nihéinan,'
    - verse[n=22]: joh wanen wáltan wolle   \   ther kéisor ubar álle."
    - verse[n=23]: Ther líut mit thisu imo ánalag   \   unz selban mítten then dág;
    - verse[n=24]: ni móht er sie io giwéichen   \   thes willen ármalichen.
    - verse[n=25]: Tho wúasg er sino hénti;   \   er wólt es duan tho énti,
    - verse[n=26]: sih wolt er réhto ubarlút   \   néman ir thera léidunt.
    - verse[n=27]: '"Ni wíll ih", quad, "in war mín   \   sínes bluates scólo sin,'
    - verse[n=28]: noh ouh thérero dato   \   plégan borathráto;
    - verse[n=29]: Ir sélbo iz hiar nu scówot!"   \   tho riaf ther líut al thuruh
        nót,
    - verse[n=30]: 'in sih sélbon ana rúah   \   luadun míhilan flúah:'
    - verse[n=31]: '"Nim thana gáralicho thíh!   \   sin blúat si ubar únsih,'
    - verse[n=32]: iz fólge ouh, so wir zéllen,   \   unsen kíndon allen!"
    - verse[n=33]: Ni wést er thóh tho waz er wán,   \   firlíaz in then firdánan
        man;
    - verse[n=34]: thia fruma líazun sie fon ín   \   joh námun grozan scádon zi in!
    - verse[n=35]: Tho irdéilt er thaz sie dátin   \   só sie thar tho bátin;
    - verse[n=36]: gibót thaz man nan námi,   \   then líutin irgábi;
    - verse[n=37]: Irgáb er nan, so ih zálta,   \   síd er nan bifílta,
    - verse[n=38]: joh wórahtun sie tho fóllon   \   then iro múatwillon.
  - chapter[n=25]:
    - foreign[lg=lat-Latn]: XXV.
    - foreign[lg=lat-Latn]: PAUCA SPIRITALITER.
    - verse[n=1]: Ih wólta hiar gizéllen,   \   er síe nan sus nu quéllen,
    - verse[n=2]: tho man nan bísmerota,   \   wio er únsih mit thiu nérita;
    - verse[n=3]: Wio wúntarlicho er uns gihálf,   \   thó man thiz in ínan warf,
    - verse[n=4]: ginádlicho unsih rétita,   \   tho thíz man imo sítota.
    - verse[n=5]: Thio súnta thio unsih stéchent   \   joh sih in úns rechent --
    - verse[n=6]: bizéinont thaz thie thórna   \   thie wír hiar lasun fórna;
    - verse[n=7]: Sie stéchent unsih séro   \   joh wúntont filu suáro,
    - verse[n=8]: duent se únsih únguate   \   mit súntlichemo blúate.
    - verse[n=9]: Zéinot ouh thio dáti   \   thaz púrpurin giwáti,
    - verse[n=10]: ther selbo dúah roto   \   héidinero líuto;
    - verse[n=11]: Thie lúad er thó thar ufan síh   \   (giwísso thaz ni híluh thih)
    - verse[n=12]: mit sínes selbes wírdin   \   irlósta unsih thera búrdin;
    - verse[n=13]: Er nágalta sie in thaz crúzi   \   inti thúlta bi unsih wízi,
    - verse[n=14]: joh thólota bi únsih allaz tház,   \   thaz uns es íamer si the
        báz!
  - chapter[n=26]:
    - foreign[lg=lat-Latn]: XXVI.
    - foreign[lg=lat-Latn]: DUXERUNT EUM, UT CRUCIFIGERENT; ET LAMENTATIO MULIERUM.
    - verse[n=1]: Tho námun nan, so ih zálta,   \   thie sine fíanta
    - verse[n=2]: joh léittun nan mit zórne   \   zi des selben crúces hórne.
    - verse[n=3]: Wás tho thar ingégini   \   thes líutes mihil ménigi,
    - verse[n=4]: thie fólgetun imo álle   \   zi sin selbes tóthes falle.
    - verse[n=5]: Thiu wíb thero lántliuto   \   thiu irwéinotun tho lúto,
    - verse[n=6]: wánu sie ouh thaz rúzin   \   waz síe imo lewes wízzin;
    - verse[n=7]: Sie wéinotun tho lúto   \   joh scrírun filu thráto,
    - verse[n=8]: in hérzen rúarta siu tho thár   \   thaz góriglicha jámar.
    - verse[n=9]: Siu blúun iro brústi   \   thuruh thio ángusti
    - verse[n=10]: joh kúmtun io zi nóti   \   thio wénaglichun dáti;
    - verse[n=11]: Bigóndun odo zéllen   \   ziu thén sie scoltin quéllen,
    - verse[n=12]: ther frúma in io giméinta   \   joh al thaz lánt heilta!
    - verse[n=13]: '"So wér so nan birúarit,   \   er gúat fon imo fúarit;'
    - verse[n=14]: er fró fon imo géngit   \   so wér so zi imo néndit.
    - verse[n=15]: Er hórngibruader héilta,   \   so er érist iz giméinta,
    - verse[n=16]: ál mit sinen máhtin;   \   waz wízen sie imo drúhtin!
    - verse[n=17]: Blínte man giséhente   \   joh krúmbe gángente,
    - verse[n=18]: ja wúrtun tóte man ouh, lés!   \   quéke sines wórtes;
    - verse[n=19]: Ja ságet man thaz zi wáru   \   sie scrígtin fon theru báru,
    - verse[n=20]: thaz líb bigondun sie ávaron   \   joh stúantun ir then grébiron!
    - verse[n=21]: Nist gúates wiht in wórolti   \   ni er untar úns hiar wórahti;
    - verse[n=22]: nu scúlun nan súntilosan   \   in giméitun sus firlíasan?
    - verse[n=23]: Ziu síe nan sus nu thuésben,   \   thia frúma in imo irlésgen --
    - verse[n=24]: oba wir sín nu thárben,   \   ja mag iz gót irbarmen!
    - verse[n=25]: In ímo habeta hárto   \   fruma mánagfalto,
    - verse[n=26]: álles gúates io ginúag,   \   so wer so mánno so es giwúag!"
    - verse[n=27]: Wéinotun se lángo   \   hímile gizángo;
    - verse[n=28]: 'selbo drúhtin zi in tho sáh   \   joh súslih ouh tho zi ín sprah:'
    - verse[n=29]: '"Hera hóret", quad er, "wíb!   \   ni ríezet ir thaz minaz líb,'
    - verse[n=30]: ni kúmet tód minan!   \   ni scál ih inan mídan.
    - verse[n=31]: Ni klágot ir thaz minaz sér,   \   ander wírdit iu mér;
    - verse[n=32]: iuih sélbon wéinot,   \   harto wírdit thes iu nót;
    - verse[n=33]: Wéinot ouh, so ih zéllu,   \   iu kínd ellu
    - verse[n=34]: thuruh sulih úngimah   \   so worolt ér ni gisáh!
    - verse[n=35]: 'Wanta químit noh thiu zít   \   thaz wíbilih fon íru quit:'
    - verse[n=36]: wóla ward thia lébenta   \   thiu kínde nio ni fágeta;
    - verse[n=37]: Thaz sálig si in giwíssi   \   thiu kindes úmbera sí,
    - verse[n=38]: fon réve iz io ni iróugta,   \   mit brústin ouh ni sóugta!
    - verse[n=39]: Iu quément noh thie zíti   \   thera wéneghéiti,
    - verse[n=40]: so jámarlih githíngi   \   thera góringi;
    - verse[n=41]: Súlih quément sie iu noh héim,   \   thaz ir swíntet innan béin,
    - verse[n=42]: thaz séla joh thaz hérza   \   rúarit sulih smérza,
    - verse[n=43]: Tház ir in then sórgon   \   rúafet thesen bérgon,
    - verse[n=44]: bíttet sie (thaz ságen ih),   \   sie fállen ubar íuih;
    - verse[n=45]: Joh bíttet ouh thie búhila,   \   thaz sie íuih theken óbana,
    - verse[n=46]: biscírmen in then nótin   \   fon súlichen gizítin!
    - verse[n=47]: Ir bigínnet thanne rúafan   \   joh innan érda slíafan,
    - verse[n=48]: joh swíntet filu thráto   \   súlichero dáto.
    - verse[n=49]: Nu síe iz in tház wentent,   \   then grúanan boum sus swéntent,
    - verse[n=50]: 'mit thes crúces fiure   \   sus brénnent inan híare:'
    - verse[n=51]: Waz wánet werde thánne   \   themo úmbitherben wálde,
    - verse[n=52]: so síe biginnent térren   \   bóume themo thúrren?"
  - chapter[n=27]:
    - foreign[lg=lat-Latn]: XXVII.
    - foreign[lg=lat-Latn]: QUOMODO CLAVIS EUM FIXERUNT, ET TITULUS PILATI.
    - verse[n=1]: Ni námun sie thía meina   \   thero wíbo klaga góuma,
    - verse[n=2]: nihéin tharzua ouh húgita   \   zi theru thráu thia er in zélita.
    - verse[n=3]: Léitun sie ouh tho tháre   \   scáchara úrmare
    - verse[n=4]: zuéne zi themo wíze,   \   thie stálun er zi flíze.
    - verse[n=5]: Ih wéiz sie thaz ouh wóltun,   \   mit súntigon nan záltun,
    - verse[n=6]: mit thén wurti ouh firméinit   \   so alt giscríp uns zéinit.
    - verse[n=7]: In thaz crúci sie nan nágultun,   \   so síe iz zi thiu gisítotun,
    - verse[n=8]: mit fúazin joh bi hánton   \   mit thráto herten bánton.
    - verse[n=9]: Yrhúabun sie úf in alawár   \   then kuning hímilisgan thár,
    - verse[n=10]: then kéisor mit then máhtin,   \   sélbon unsan drúhtin.
    - verse[n=11]: Er wás thar mit giwélti,   \   thóh er súlih thúlti;
    - verse[n=12]: bi únsih er iz thóleta,   \   so ih hiar fóra zelita.
    - verse[n=13]: Mit théru diurun líchi   \   so lost er wóroltrichi,
    - verse[n=14]: ménnisgon ouh álle   \   mit sínes todes fálle.
    - verse[n=15]: 'Bi unsih góz er hiar sin blúat,   \   thaz iamer ánder ni dúat:'
    - verse[n=16]: er détaz hiar nu fésti,   \   thaz gúates uns ni brústi.
    - verse[n=17]: Sie dátun, so ih zélita:   \   in thaz crúci man nan nágalta,
    - verse[n=18]: so sie tho fástos móhtun,   \   joh thar nan úf irrihtun;
    - verse[n=19]: Tho zéintun wóroltenti   \   sínes selben hénti,
    - verse[n=20]: thaz hóubit hímilisga múnt,   \   thie fúazi ouh thesan érdgrunt.
    - verse[n=21]: Thaz wás sin al in wára   \   úmbikirg in fíara,
    - verse[n=22]: óbana joh nídana;   \   so wóla thie sine thégana!
    - verse[n=23]: Pilátus huab giscríbana   \   sínes selbes rédina
    - verse[n=24]: 'úbar sinaz hóubit   \   (thaz wórolt al gilóubit):'
    - verse[n=25]: '"Héilant ther wáro,   \   fon Názaret ther máro;'
    - verse[n=26]: ist kúning er githíuto   \   júdisgero líuto."
    - verse[n=27]: Tho quatun thie éwarton:   \   "ni scríb iz so then wórton;
    - verse[n=28]: scríb thaz er iz quáti   \   joh sulih sélbo marti."
    - verse[n=29]: Tho gab er ántwurti,   \   quad álleswio iz ni wúrti;
    - verse[n=30]: '"thaz ih scréib, in alawár,   \   thaz stéit imo giscríban thar!"'
  - chapter[n=28]:
    - foreign[lg=lat-Latn]: XXVIII.
    - foreign[lg=lat-Latn]: DE SPOLIIS DIVISIS ET TONICAE SORTE.
    - verse[n=1]: Sie námun thaz giróubi   \   (then búachon thar gilóubi),
    - verse[n=2]: sih thés tho giéinotun,   \   in fíeru sie iz gidéiltun;
    - verse[n=3]: Wanta íro warun fíari   \   thie in theru dáti wari,
    - verse[n=4]: thaz sie iz sús gimeintin   \   inti ébono gidéiltin.
    - verse[n=5]: Tho wárd in theru déilu   \   thiu túnicha zi léibu;
    - verse[n=6]: 'was wérkes thiu gidánes   \   harto séltsanes:'
    - verse[n=7]: Ni wás thar wiht ginátes   \   noh gibósotes,
    - verse[n=8]: was si ubar ál mit rédinu   \   ziaro giwébanu.
    - verse[n=9]: Tho ríetun thie ginóza,   \   si wúrfin iro lóza,
    - verse[n=10]: thaz sie mit thíu gizami   \   welih sa ímo nami.
    - verse[n=11]: '"Ní dúemes", quádun se, "lés!   \   wértisal thes wérkes;'
    - verse[n=12]: ther lóz ther ríhtit unsih ál,   \   wéliches siu wésan scal.
    - verse[n=13]: In thiu únsih ouh ni réchen,   \   tház wir sa ni bréchen,
    - verse[n=14]: untar úns ni flízen,   \   wir sulih wérk slizen,
    - verse[n=15]: Wanta íz ist so gizámi   \   joh hárto séltsani;
    - verse[n=16]: mit lózu thaz githúlten,   \   wir sa álanga gihálten"
    - verse[n=17]: Sagen mág man thes ginúag,   \   wio alt giscríb er thes giwúag;
    - verse[n=18]: zi zéllenn ist iz láng in wár,   \   lis thir sélbo iz rehto thár.
    - verse[n=19]: Zuéinzug selmo zéli thir,   \   thaz gilóubi thu mír,
    - verse[n=20]: óba thu es ouh so géro bist,   \   thes sálteres zi érist;
    - verse[n=21]: Nu dúan ih thih es wísi:   \   ther síd thanne éristo si
    - verse[n=22]: (nist thés thehein duála) --   \   thar fíndist thu iz in wára;
    - verse[n=23]: Thu fíndist fól then sálmon   \   fon thésen selben thíngon,
    - verse[n=24]: súslichera rédina;   \   thaz zélit er allaz thánana.
  - chapter[n=29]:
    - foreign[lg=lat-Latn]: XXIX.
    - foreign[lg=lat-Latn]: MYSTICE.
    - verse[n=1]: Bizéinot thisu túnicha   \   racha díurlicha;
    - verse[n=2]: 'giwár es wis giwísso,   \   harto límphit iz so:'
    - verse[n=3]: Bizéinot thiu ira rédina   \   thie sélbun Kristes thégana,
    - verse[n=4]: sint sie álang io zi gúate   \   joh harto fástmuate;
    - verse[n=5]: Sie sínt al éinmúate   \   zi allemo ánaguate
    - verse[n=6]: joh sínt io mit ébine   \   mit mínnu al untarwébane.
    - verse[n=7]: Wólt er sie gisámanon   \   mit fílu kleinen fádomon,
    - verse[n=8]: er sélbo sie birúachit,   \   bi thiu níst thar wiht gidúachit;
    - verse[n=9]: Ouh síh tharzua ni náhit   \   wíht thes ist gináit
    - verse[n=10]: (úngimaches múates),   \   noh wíht thes ist gidúahtes.
    - verse[n=11]: Gilóubent sie io réhtes   \   in líchamon Krístes,
    - verse[n=12]: in sina ménnisgi,   \   mit thiu thékent sie nan úmbi.
    - verse[n=13]: Thie gotes drútthegana   \   thaz sínt thie sconun fádama,
    - verse[n=14]: mit ín ist io mit ébinu   \   thiu túnicha giwébinu;
    - verse[n=15]: Thiu túnicha thiu gúata,   \   bi thia ther lóz suanta,
    - verse[n=16]: thaz si álang mit giwúrti   \   giháltinu wúrti;
    - verse[n=17]: Theiz wári so gispróchan,   \   ni wúrti wiht firbróchan,
    - verse[n=18]: thaz iro nihéin ni wari   \   thaz wíht ira firzári;
    - verse[n=19]: Joh sie thés gizami   \   thaz sia éinlicher námi,
    - verse[n=20]: thes wúrti ouh thar giflízan,   \   ni wúrti wiht firslízzan.
    - verse[n=21]: Was sí nu thero wórto   \   unwírdig filu hárto,
    - verse[n=22]: thaz íaman thaz thar spráchi   \   thaz wíht ira firbráchi,
    - verse[n=23]: Wánta sia span scóno   \   káritas in fróno,
    - verse[n=24]: si thie fáduma alle gáb   \   joh sia sélbo giwáb.
    - verse[n=25]: Giwísso, so ih thir zéllu,   \   thiu wérk bisihit si éllu;
    - verse[n=26]: si iz allaz góte reisot   \   joh sínen io gizéigot.
    - verse[n=27]: Ni wáne theih thir gélbo:   \   thia túnichun span si sélbo,
    - verse[n=28]: sélbo wab si Kríste tház,   \   bi thiu íst iz allaz so álangaz;
    - verse[n=29]: Joh si iz állaz gimáz   \   so Kristes líchamen saz,
    - verse[n=30]: scóno si iz gifúagta   \   so drúhtin selbo súahta;
    - verse[n=31]: Giscáffota sia sóso iz zám,   \   joh só siu bézist biquam,
    - verse[n=32]: mit fílu kleinen fádamon   \   joh únginaten rédinon,
    - verse[n=33]: Kléinero gárno,   \   thaz déta si Kríste gerno;
    - verse[n=34]: was giwéban ubar ál   \   so man éinegen scal.
    - verse[n=35]: Bisáh si iz iogilícho   \   thrato líublicho,
    - verse[n=36]: giwáralicho in thráti   \   thaz séltsana giwáti;
    - verse[n=37]: Tház thar wiht ni rómeti,   \   so er sih iz ána legiti,
    - verse[n=38]: biquami zíoro ana wánk   \   thaz selba fróno gifank;
    - verse[n=39]: Joh thár, soso iz zámi,   \   wiht fúlteres ni wári,
    - verse[n=40]: thaz sih zi thíu gifiarti,   \   thia Kristes líh biruarti;
    - verse[n=41]: Biquámi ouh scóno ubar ál,   \   so fadum zi ándremo scal,
    - verse[n=42]: sih untar ín ruartin,   \   zisámane gifúagtin.
    - verse[n=43]: Sélbo si thaz wólta,   \   tho si Kríste scolta,
    - verse[n=44]: thaz si in théra nahi   \   sélbo iz al bisáhi;
    - verse[n=45]: Theiz wari in álalichi   \   thera sínera líchi,
    - verse[n=46]: wíht ni missihúlli,   \   sid sí sia selbo spúnni;
    - verse[n=47]: Thaz níaman thar ni ríafi,   \   sid sí sia selbo scúafi,
    - verse[n=48]: thaz wíht thar míssihúlli   \   thes líchamen fólli;
    - verse[n=49]: Súntar selb si in gáhi   \   Kristan ánasahi,
    - verse[n=50]: joh sélbon scówoti ana wánk,   \   tho simo skúaf thaz gifánk.
    - verse[n=51]: Káritas thiu gúata   \   si sélbo iz sus gifúagta;
    - verse[n=52]: si noh híutu ana wánk   \   wibit Kríste sin gifank.
    - verse[n=53]: Nist wiht so rédihaftes   \   (drof ni zuífolo thu thés,
    - verse[n=54]: laz thir quéman iz in múat)   \   so thaz káritas giduat;
    - verse[n=55]: Si líuzit iz al thanana uz   \   zi themo drúhtines hus,
    - verse[n=56]: si ist álla zit iowánne   \   símbolon tharínne.
    - verse[n=57]: Súmenes farent thánana   \   thio iro suéster zuá,
    - verse[n=58]: afur thísu in min wár   \   ist émmizigen ío thar!
  - chapter[n=30]:
    - foreign[lg=lat-Latn]: XXX.
    - foreign[lg=lat-Latn]: DE IRRISIONE SACERDOTUM ET OMNIUM PRAETEREUNTIUM.
    - verse[n=1]: Sih fuarun thrángonti   \   umbi ínan tho thie líuti,
    - verse[n=2]: intéretun nan hérton   \   mit iro skéltworton.
    - verse[n=3]: Thar stúantun tho ginúage   \   inti hábetun nan zi húahe,
    - verse[n=4]: zi bísmere hárto   \   mit íro selben wórto.
    - verse[n=5]: Álle thie thar wárun,   \   joh ouh thar fúrifuarun,
    - verse[n=6]: zúrntun thia gimácha   \   sínes selbes rácha.
    - verse[n=7]: Sie wégitun iro hóubit   \   joh sprachun úbilo tharmít,
    - verse[n=8]: 'spráchun tho zi nóti   \   thaz iro héizmuati:'
    - verse[n=9]: '"Wóla weing, zi zórne   \   bihíaz sih ther ju wánne,'
    - verse[n=10]: thaz móht er thaz giflízan,   \   thaz gótes hus zislízan;
    - verse[n=11]: Joh thaz er móhti avur thár   \   iz eino irzímboron sár,
    - verse[n=12]: joh dáti thiu sin gúati   \   theiz thrítten dages stúanti!
    - verse[n=13]: Senú, hánget er thár,   \   nóh ni mag ni wédar sar
    - verse[n=14]: thes húses wiht bithíhan   \   noh hera nídarstigan;
    - verse[n=15]: Nu hélf er imo sélben   \   úfan themo gálgen,
    - verse[n=16]: in scántu thesses tóthes;   \   thaz wízi mánot inan thes!
    - verse[n=17]: Óba thu sis gótes sun,   \   stig nu nídar herasun;
    - verse[n=18]: thes sélben ouh giflízes,   \   thih lóses thesses wízes!"
    - verse[n=19]: Thie selbun éwarton   \   hóntun nan mit wórton,
    - verse[n=20]: scúltun nan zi flíze   \   in thémo selben wíze.
    - verse[n=21]: Thio ármilichun wízzi   \   imo dátun ítwizzi,
    - verse[n=22]: siez állaz frámbrahtun   \   so wás sies thó githáhtun.
    - verse[n=23]: Ingegin ímo wás thar   \   fílu manag lástar,
    - verse[n=24]: thaz scéltan líezun se allaz frám   \   thaz in zi múate tho biquam.
    - verse[n=25]: '"Já héilt er", quadun, "líuti   \   mit sínes selbes dáti;'
    - verse[n=26]: nú ni mag biwérban   \   thaz síh giheile sélban!
    - verse[n=27]: Dua noh híutu unsih wís,   \   óba thu unser kúning sis,
    - verse[n=28]: so stig nídar hera in wár,   \   wir gilóuben thir sár!
    - verse[n=29]: Stíg fon themo bóume,   \   tház man thir gilóube;
    - verse[n=30]: innágili thih thánana,   \   wir wérden thine thégana!
    - verse[n=31]: Já firsáh er sih in gót;   \   scirm er ímo, nu ist es nót,
    - verse[n=32]: thaz séhet ir hiar nu álle;   \   nu hélf er mo ob er wólle!
    - verse[n=33]: Nist thiz álleswanana   \   ni si sínes selbes rédina;
    - verse[n=34]: thaz det er sélbo mari,   \   er gotes sún wari."
    - verse[n=35]: Thaz was nu jámarlichaz thíng;   \   thaz fólc thaz stúant thar
        umbiríng,
    - verse[n=36]: ni wárun in then liutin   \   thie sulih ríwetin!
  - chapter[n=31]:
    - foreign[lg=lat-Latn]: XXXI.
    - foreign[lg=lat-Latn]: ID IPSUM AUTEM ET LATRONES.
    - verse[n=1]: Thero scáchoro (ih sagen thir) éin,   \   want er hángeta untar
        zuéin,
    - verse[n=2]: deta ímo, so man wízzi,   \   thia selbun ítwizzi.
    - verse[n=3]: '"Oba thu Kríst", quad er, "bíst,   \   hílf thir, nu thir thúrft
        ist;'
    - verse[n=4]: joh dúa thar thina gúati,   \   hilf úns ouh hiar in nóti!"
    - verse[n=5]: Gab ántwurti ther ánder,   \   ther firstúant sih filu mér;
    - verse[n=6]: 'ráfst er nan hárto   \   thero dúfarlichun wórto:'
    - verse[n=7]: '"Wazamo mánno thu nu bíst,   \   thaz thú thoh got ni fórahtist;'
    - verse[n=8]: ja thúltist thu zi nóti   \   thio selbun árabeiti.
    - verse[n=9]: Unsu wérk zi ware   \   thiu gáganent uns híare,
    - verse[n=10]: joh rúarent nu in thráti   \   thio unso míssodati;
    - verse[n=11]: Tház wir ofto wórahtun   \   joh súslih er ni fórahtun,
    - verse[n=12]: leidor, íh inti thú --   \   thaz selba thúlten wir nú!
    - verse[n=13]: Ni habet thérer ander wórt,   \   ni si gúat einfolt;
    - verse[n=14]: er was ío gimuati   \   ubar álle these líuti;
    - verse[n=15]: Er deta io gúat wergin   \   in thórfon joh in búrgin,
    - verse[n=16]: gómmane joh wíbe,   \   unz ér was híar in libe!"
    - verse[n=17]: Kért er tho, so er móhta,   \   sines sélbes trahta
    - verse[n=18]: 'bi thero lído mahtin,   \   joh grúazta ouh unsan drúhtin:'
    - verse[n=19]: '"Gihugi mit éragrehtin   \   thines scálches, druhtin,'
    - verse[n=20]: joh laz thaz líb minaz   \   in sconi ríchi thinaz!
    - verse[n=21]: Sar thú sis, druhtin, tháre,   \   gihugi mín ouh hiare,
    - verse[n=22]: joh thánne ouh thu githénkes   \   thes thínes armen scálkes!"
    - verse[n=23]: '"Ih duan", quad Kríst, "so thu quíst,   \   thoh thu es wírdig
        ni síst:'
    - verse[n=24]: bist híutu thu zi wáre   \   mit mír saman tháre.
    - verse[n=25]: Boton quément mine thír,   \   thie thih léitent zi mír,
    - verse[n=26]: mínes selben wísi,   \   in thaz scona páradisi." --
    - verse[n=27]: Thia gináda ouh, drúhtin,   \   dua in mír mit máhtin,
    - verse[n=28]: thia thu in thína guati   \   themo scáchere dati.
    - verse[n=29]: Ih bin, drúhtin, ana wán   \   filu hárto firdan;
    - verse[n=30]: ih háben inan giáforot   \   joh súntono ubarkóborot.
    - verse[n=31]: Minero míssodato   \   ist úngimezzon thráto;
    - verse[n=32]: gináda thin in wára   \   ist hárto filu méra,
    - verse[n=33]: Thiu wóla iz állaz ubarmág,   \   sósọ ih ofto scín wag;
    - verse[n=34]: mih scáden si io intfúarta,   \   thés ih ofto fúalta.
    - verse[n=35]: Dua, drúhtin, nu in féste,   \   ira fúrdir mir ni bréste;
    - verse[n=36]: zi wórolti io ginado mín.   \   theih si émmiziger scálk thin!
  - chapter[n=32]:
    - foreign[lg=lat-Latn]: XXXII.
    - foreign[lg=lat-Latn]: STABAT AUTEM JUXTA CRUCEM JESU MATER EJUS.
    - verse[n=1]: Múater sin thiu gúata   \   thiz allaz scówota,
    - verse[n=2]: théso selbun quísti   \   thio rúartun iro brústi
    - verse[n=3]: Rózagemo múate,   \   joh wárd uns iz zi gúate;
    - verse[n=4]: ni móht iz sin in ánder   \   ni sia rúarti thaz sér.
    - verse[n=5]: Sin drút ouh stuant thar éiner   \   mit thíarnuduamu réiner;
    - verse[n=6]: er gibúrita ouh tho thár   \   joh sáh imo thaz jámar.
    - verse[n=7]: Thúruh thio síno gúati   \   thó in therera nóti
    - verse[n=8]: bifálah ther sún guater   \   thémo sina múater,
    - verse[n=9]: Thaz er sia zi ímo nami,   \   si dróstolos ni wári,
    - verse[n=10]: in ira kíndes wehsal   \   sia bisuórgeti ubar ál.
    - verse[n=11]: Bisórgeta er thia múater   \   thar so hángenter,
    - verse[n=12]: wir sin gibót ouh wírken   \   inti bi únsa muater thénken.
  - chapter[n=33]:
    - foreign[lg=lat-Latn]: XXXIII.
    - foreign[lg=lat-Latn]: SOL OBSCURATUS, ET TRADIDIT SPIRITUM JESUS.
    - verse[n=1]: Súnna irbalg sih thráto   \   súslichero dáto,
    - verse[n=2]: ni líaz si sehan wóroltthiot   \   thaz ira frónisga lioht;
    - verse[n=3]: Híntarquam in thráti   \   thera ármalichun dáti,
    - verse[n=4]: ni wólta si in then ríuon   \   thara zi ín biscouon.
    - verse[n=5]: Ín ni liaz si núzzi   \   thaz sconaz ánnuzzi,
    - verse[n=6]: ni liaz in scínan thuruh tház   \   ira gisíuni blidaz;
    - verse[n=7]: Thes scímen thi ih nu zélita,   \   thes sih io wórolt frewita,
    - verse[n=8]: irzéh si in thes zi nóti   \   thrio dáges ziti;
    - verse[n=9]: Thaz was in álawara   \   fon séxtu unz in nóna,
    - verse[n=10]: 'thaz scólta in thoh in war mín   \   thes dages líohtosta sin:'
    - verse[n=11]: Thaz ira líoht berahta,   \   si gáro iz in intwórahta,
    - verse[n=12]: si gikért in harto tház   \   in fínstar égislichaz;
    - verse[n=13]: Wanta sah gifángan   \   joh drúhtin ira irhángan,
    - verse[n=14]: then sélbon ther sia wórahta,   \   joh hárto thaz irfórahta.
    - verse[n=15]: Riaf er thó filu frám,   \   so nóna zít tho biquám,
    - verse[n=16]: 'joh grúazta ouh thiu sin stímna   \   sines fáter minna:'
    - verse[n=17]: '"Drúhtin min, drúhtin min!   \   ziu irgázi thu min,'
    - verse[n=18]: sus gáro mih firlíazi   \   joh fíanton gilíazi?"
    - verse[n=19]: Síe nan ouh tho quáltun,   \   mit ézzichu drángtun,
    - verse[n=20]: mit bítteremo líde;   \   thaz dátun se al bi níde.
    - verse[n=21]: Riaf drúhtin avur sáre   \   (thu maht iz lésan thare)
    - verse[n=22]: 'in míhileru luti,   \   thaz hórtun thar thie líuti:'
    - verse[n=23]: '"In hant, fáter, thina   \   so gib ih séla mina;'
    - verse[n=24]: bifíluhu thir ouh, so thu wéist,   \   then minan éiginan géist!"
    - verse[n=25]: Sar io thía wila   \   so liaz er séla sina
    - verse[n=26]: in sínes sélben fater hánt,   \   so er quád hiar fóra, theist
        gizált.
    - verse[n=27]: Ein thero knéhto thiz gisáh   \   joh zi férehe er nan stáh,
    - verse[n=28]: mit spéru er tharzúa giilta,   \   indéta mo thia sita.
    - verse[n=29]: Indán uns ward thar ana wáng   \   thes hímilriches íngang,
    - verse[n=30]: thia fílu langun bíta   \   indét uns tho thiu síta.
    - verse[n=31]: Slíumo floz tharúz sar   \   blúat inti wázar;
    - verse[n=32]: irlosit, ságen ih thir éin,   \   wúrtun wir mit thén zuein.
    - verse[n=33]: Tho ward sár firbróchan   \   thaz gótes huses láchan,
    - verse[n=34]: thaz man zi thíu ju thar gihíang,   \   thiu zerubím untarfiang,
    - verse[n=35]: Áltari then díuron   \   joh then dísg zi waron,
    - verse[n=36]: 'éllu thiu líohtfaz;   \   ni was thes láchanes thi baz:'
    - verse[n=37]: Íz ward tho ziklékit,   \   ni líaz es wiht bithékit,
    - verse[n=38]: wanta uns in zéihnungu   \   siu scóltun werdan kúndu.
    - verse[n=39]: 'So waz so állaz thaz bizéinta   \   joh uns zi gúate io méinta:'
    - verse[n=40]: thaz deta drúhtin thar tho Kríst,   \   thaz uns iz ófanaz ist.
  - chapter[n=34]:
    - foreign[lg=lat-Latn]: XXXIV.
    - foreign[lg=lat-Latn]: TERRA MOTA EST, PETRAE SCISSAE SUNT.
    - verse[n=1]: Érda bíbinota,   \   thiu gótes kraft sies nótta,
    - verse[n=2]: ouh in thía meina   \   so spíaltun sih thie stéina.
    - verse[n=3]: Thiu grébir sih indátun,   \   joh giangun úz thie dótun
    - verse[n=4]: hera in wóroltrichi,   \   thie sáligun lichi.
    - verse[n=5]: Ih scal thir wúntar redinon:   \   sie gíangun ir then grébiron
    - verse[n=6]: zen líutin in thia búrg in   \   joh iróugtun sih ín,
    - verse[n=7]: Thaz ouh súlih mari   \   únfarholan wári,
    - verse[n=8]: joh állo theso dáti   \   ther selbo líut irknati.
    - verse[n=9]: Ih zellu híar ubarlút:   \   irstúant tho manag gótes drut,
    - verse[n=10]: mit selben drúhtine   \   liebe scálka sine.
    - verse[n=11]: Thaz ward állaz so gidán,   \   tho selbo drúhtin wolta irstán,
    - verse[n=12]: thes wír nu birun blídi;   \   er was thaz frúmikidi.
    - verse[n=13]: Thaz zéllent evangélion   \   al so ih thir rédion;
    - verse[n=14]: iz ságent filu scóno   \   thie selbun búah frono.
    - verse[n=15]: Ther selbo scúldheizo   \   irquám es filu héizo,
    - verse[n=16]: after thésen werkon   \   gistuant er góte thankon.
    - verse[n=17]: Quad wári er ana zuíval   \   thes giwéltig ubar ál,
    - verse[n=18]: joh deta lútmari,   \   er gotes sún wari.
    - verse[n=19]: Thie líuti kertun sáre   \   mit míhilemo sére,
    - verse[n=20]: wuntun héim tho spáto   \   thero ármilichun dáto;
    - verse[n=21]: Thie dáti sie tho rúun   \   joh iro brústi bluun,
    - verse[n=22]: joh giangun sar thés fartes   \   al serag héimortes.
    - verse[n=23]: Stúantun thar tho férron   \   álle sine kúndon
    - verse[n=24]: jámaragemo múate,   \   iz irgíang in thoh zi gúate.
    - verse[n=25]: Klágetun thó thiu selbun wíb   \   thaz ira éigena lib,
    - verse[n=26]: thiu mit ímo warun,   \   zen óstoron quamun.
  - chapter[n=35]:
    - foreign[lg=lat-Latn]: XXXV.
    - foreign[lg=lat-Latn]: QUOMODO JOSEPH ET NICHODEMUS SEPELIERUNT JESUM.
    - verse[n=1]: Tho quam ein édiles man   \   baldlícho, so imo zám,
    - verse[n=2]: er theso dáti zurnta,   \   so gúat thegan scólta.
    - verse[n=3]: Ni máchotạ er thio dáti   \   noh sélbaz thaz giráti,
    - verse[n=4]: ni wás in themo wíllen,   \   er súlih wolti irfúllen.
    - verse[n=5]: Giang er báldo tho fon ín   \   zi themo hérizohen ín,
    - verse[n=6]: bat man gábi imo then mán   \   thóh tho so bilíbanan,
    - verse[n=7]: Thaz múasi er thara wísen,   \   then líchamon lósen,
    - verse[n=8]: thárazua ouh húggen,   \   in thaz gráb leggen.
    - verse[n=9]: Pilátus quad er dáti   \   sóso er selbo báti;
    - verse[n=10]: híaz er imo irgéban sar   \   then selbon líchamon thár.
    - verse[n=11]: Lis allo búah thio the sín:   \   ni fíndist iz, in wár min,
    - verse[n=12]: thaz mán io thaz gidáti,   \   so diuran scáz irbati;
    - verse[n=13]: Thaz ér ioman in wórolti   \   súlih dreso légiti
    - verse[n=14]: in ré odo in bára,   \   thaz ságen ih thir in wára;
    - verse[n=15]: Thaz was éngilo wérd   \   joh hímilriches álles,
    - verse[n=16]: érdun joh thes séwes,   \   thoh sie so dátin lewes!
    - verse[n=17]: Nichódemus ther gúato,   \   er quám thar tho gimúato,
    - verse[n=18]: unz ér nan tho thána nam,   \   ther náhtes er ju zi ímo quam;
    - verse[n=19]: Ther bráng mit imo in wára   \   sálbun filu díura,
    - verse[n=20]: Krist zi sálbonne,   \   so thar was sítu thanne.
    - verse[n=21]: Lóstun nan tho thánana   \   thie zuéne richun thégana,
    - verse[n=22]: thie drúhtines gidríuon   \   joh sélben Krístes líubon.
    - verse[n=23]: Thiu wíb gifuaro stuantun,   \   thiz allaz scóuotun,
    - verse[n=24]: siẹ wárun wártenti   \   wára man nan légiti;
    - verse[n=25]: Tház siu thes gifártin,   \   oba sie nan thána fuartin,
    - verse[n=26]: ódo thaz gisítotin,   \   gifúaro thar gilégitin;
    - verse[n=27]: Thaz síe nan muasin fúaren,   \   gisuáslicho birúaren,
    - verse[n=28]: joh in álahalbon   \   then líaban man gisálbon;
    - verse[n=29]: Joh múasin thes giflízan,   \   gisuáslicho biríazan,
    - verse[n=30]: ouh in then árumen   \   gisuáslicho bichúmen.
    - verse[n=31]: Biwúntun sie tho scóno   \   thia selbun líh frono
    - verse[n=32]: mit líninemo dúache   \   joh sórglichemo rúache;
    - verse[n=33]: Mit líninemo sábane,   \   thár tho zi bigrábanne,
    - verse[n=34]: mit dúachon filu kléinen   \   joh harto filu réinen.
    - verse[n=35]: Légita nan tho ther éino   \   in sínaz grab réino,
    - verse[n=36]: óuh in alaníuaz,   \   in félison irgrábanaz.
    - verse[n=37]: Wúllun se, ér se fuarin héim,   \   tharafúri míhilan stéin,
    - verse[n=38]: thaz dréso thar gibúrgun   \   joh héimortes wúrbun.
    - verse[n=39]: Thiu wíb sar thés fartes   \   giangun héimortes,
    - verse[n=40]: ouh zi thén rachon   \   sálbun iro máchon.
    - verse[n=41]: Érda híalt uns tho in wár   \   scazzo díuroston thár,
    - verse[n=42]: dréso thar gibórgan   \   unz súnnun dag in mórgan;
    - verse[n=43]: Tho gíang uns úf wunna,   \   thiu éwinigu súnna,
    - verse[n=44]: joh ouh sálida ubar ál,   \   so mán hiar fora ságen scal!
  - chapter[n=36]:
    - foreign[lg=lat-Latn]: XXXVI.
    - foreign[lg=lat-Latn]: QUOMODO SACERDOTES SUMMI SIGNAVERUNT SEPULCRUM.
    - verse[n=1]: Ni móhtun noh bilínnen   \   thes ármilichen wíllen
    - verse[n=2]: thie selbun éwarton,   \   thaz óugtun tho mit wórton;
    - verse[n=3]: Fúarun sie tho blíde   \   mit themo álten nide,
    - verse[n=4]: folle bálawes in wár   \   zi themo hérizohen sár.
    - verse[n=5]: '"Ni hélen wir", quadun, "nóti   \   thaz thínaz héroti,'
    - verse[n=6]: thaz ther firdáno io ságeta   \   thes unser múat nu irhógeta.
    - verse[n=7]: 'Er zálta mihil wúntar   \   then líutin sus io súntar:'
    - verse[n=8]: '"ih irstántu", quad er zi ín,   \   "so ih thrítten dages tóter
        bin."'
    - verse[n=9]: Nu heiz thes grábes waltan,   \   fora júngoron sinen háltan,
    - verse[n=10]: thaz sie únsih ni bisuíchen,   \   tharazúa ni firslíchen;
    - verse[n=11]: Tház sie thaz ninthéken,   \   mit stálu nan nirzúcken,
    - verse[n=12]: noh ínan thar githíuben,   \   then líutin sih gilíuben;
    - verse[n=13]: So zéllent sino gúati,   \   thaz er fon tóde irstuanti,
    - verse[n=14]: joh girrent mér thie líuti   \   thanne ouh thérer dati."
    - verse[n=15]: Quad ér tho thaz sie ríetin,   \   wío sie nan gihíaltin;
    - verse[n=16]: quad síh in thaz giráti   \   fúrdir wiht ni dáti.
    - verse[n=17]: Sie slíumo thes sar zílotun,   \   thaz grab gizéinotun
    - verse[n=18]: sar io in théru fristi   \   mit míhileru fésti,
    - verse[n=19]: Io sar thén gangon   \   mit giwáfniten mánnon,
    - verse[n=20]: thaz mán nan ni firstáli,   \   mit méginu ouh ni námi.
    - verse[n=21]: 'So síe sin mer tho wíaltun,   \   thaz gráb ouh baz bihíaltun:'
    - verse[n=22]: so wír io mer giwísse   \   in themo irstántnisse;
    - verse[n=23]: Wánta tho iz mártun   \   thie then bálo dátun,
    - verse[n=24]: joh thie thar húattun ouh tho sín:   \   tho móhta man es báld
        sin!
  - chapter[n=37]:
    - foreign[lg=lat-Latn]: XXXVII.
    - foreign[lg=lat-Latn]: MORALITER.
    - verse[n=1]: Oba wír wollen wáhten   \   mit gidráhton filu réhten,
    - verse[n=2]: 'mit githánkon gúaten   \   thes Krístes grabes húeten:'
    - verse[n=3]: Thanne scúlun wir gigáhen,   \   thaz wir iz ánafahen
    - verse[n=4]: mit ánderen girátin   \   thanne thése datin;
    - verse[n=5]: Thaz wír thia wahta irfúllen   \   mit ánderemo wíllen,
    - verse[n=6]: mit ánderemo múate,   \   theiz úns irge zi gúate!
    - verse[n=7]: Wir scúlun dragan wáfan   \   joh lazan sín thaz sláfan,
    - verse[n=8]: joh húggen wí er thaz biwárb,   \   thaz er bi únsih irstarb;
    - verse[n=9]: Thaz sin húgolusti   \   in réhteru kústi,
    - verse[n=10]: gilóuba filu fésti   \   in thínes hérzen brústi;
    - verse[n=11]: Mit thíu si Krist bifángan,   \   ni láz thir nan ingángan,
    - verse[n=12]: bigín tharazua húggen,   \   ni láz thir nan irzúken;
    - verse[n=13]: Thes síh thaz thu es wáltes,   \   joh wóla nan giháltes
    - verse[n=14]: mit réhtemo líbe,   \   theiz thír irge zi líebe!
    - verse[n=15]: Gilóuba thin si kréftig,   \   thaz thír sin tód si githíg,
    - verse[n=16]: mit sínemo wíhe   \   iz frámmort thir io thíhe;
    - verse[n=17]: Thaz únsih so irlóste   \   ther gótes boto dróste,
    - verse[n=18]: joh únsih iogilícho   \   gilocko líublicho,
    - verse[n=19]: So er zen wíbon thar tho sáh   \   joh líublicho zi ín ouh spráh
    - verse[n=20]: líndemo múate,   \   thaz dét er in zi gúate;
    - verse[n=21]: Thaz uns híar in libe   \   thiu fórahta ni klíbe,
    - verse[n=22]: joh wir sin fástmuate   \   zi állemo guate;
    - verse[n=23]: Tház uns si giwíssi   \   thaz sin irstántnissi,
    - verse[n=24]: thaz sinaz líb niuaz,   \   ther éngil kúndta in tho tház.
    - verse[n=25]: Ni dúemes so thie ríetun   \   thie thie knéhta míattun
    - verse[n=26]: mit scázzu joh mit wórton,   \   thie selbun éwarton,
    - verse[n=27]: Mit spénstin ginúagin,   \   tház sies ni giwúagin,
    - verse[n=28]: 'théiz ni wurti irfúntan   \   thaz drúhtin was irstántan:'
    - verse[n=29]: Suntar fáhemes tharazúa   \   mit gilóubu filu frúa,
    - verse[n=30]: mit érnusti snéllo   \   (thaz dúe uns ther guoto wíllo!);
    - verse[n=31]: Giduemes lútmari   \   ménnisgon in wári,
    - verse[n=32]: thaz worolt wízzi thaz gúat   \   thaz Kríst fon themo grábe irstuant;
    - verse[n=33]: Joh wír thaz mári bringen   \   then thárazua githíngen,
    - verse[n=34]: joh thén thaz wollen áhton   \   mit réhten gidrahton;
    - verse[n=35]: Thaz síe ouh thes ginénden,   \   mit úns sih saman ménden,
    - verse[n=36]: tház ouh ni bimíden,   \   mit úns sih sáman blíden
    - verse[n=37]: In éwon zi gúate   \   mit héilemo múate,
    - verse[n=38]: mit rehten húgulustin   \   in allen wóroltfristin;
    - verse[n=39]: In thíu sin furdir wónenti   \   joh drúhtin iomer lóbonti,
    - verse[n=40]: joh thánkon io gimálon   \   then sínen ginadon,
    - verse[n=41]: Sinera éregrehti   \   joh sínera mahti,
    - verse[n=42]: ther úns gab thaz gimúati   \   thuruh síno gúati,
    - verse[n=43]: Tház wir sin giwísse   \   fon themo irstántnisse!
    - verse[n=44]: wanta drúhtin ist so gúat,   \   bi thiu éigin íamer fráwaz muat;
    - verse[n=45]: Éigun iamer scóna   \   fréwida gizáma
    - verse[n=46]:
      - thúruh síno mílti   \   ána thiheinig énti!
      - foreign[lg=lat-Latn]: Amen.
      - foreign[lg=lat-Latn]: Explicit liber quartus.
  - chapter[n=_]:
    - foreign[lg=lat-Latn]: INCIPIT LIBER QUINTUS DE RESURRECTIONE ET ASCENSIONE DOMINI
        ET DIE JUDICII.
    - foreign[lg=lat-Latn]: Incipiunt capitula libri quinti.
    - verse[n=1]:
      - foreign[lg=lat-Latn]: I.
      - foreign[lg=lat-Latn]: Cur dominus ignominiam crucis et non aliam pro nobis
          mortem pertulerit.
    - verse[n=2]:
      - foreign[lg=lat-Latn]: II.
      - foreign[lg=lat-Latn]: De utilitate crucis.
    - verse[n=3]:
      - foreign[lg=lat-Latn]: III.
      - foreign[lg=lat-Latn]: Signaculum crucis.
    - verse[n=4]:
      - foreign[lg=lat-Latn]: IV.
      - foreign[lg=lat-Latn]: De resurrectione domini vespere sabbati.
    - verse[n=5]:
      - foreign[lg=lat-Latn]: V.
      - foreign[lg=lat-Latn]: Una sabbati Maria Magdalenae venit ad monumentum.
    - verse[n=6]:
      - foreign[lg=lat-Latn]: VI.
      - foreign[lg=lat-Latn]: Spiritaliter.
    - verse[n=7]:
      - foreign[lg=lat-Latn]: VII.
      - foreign[lg=lat-Latn]: Maria stabat ad monumentum foris plorans.
    - verse[n=8]:
      - foreign[lg=lat-Latn]: VIII.
      - foreign[lg=lat-Latn]: Spiritaliter.
    - verse[n=9]:
      - foreign[lg=lat-Latn]: IX.
      - foreign[lg=lat-Latn]: Duo ex discipulis Jesu ibant in castellum.
    - verse[n=10]:
      - foreign[lg=lat-Latn]: X.
      - foreign[lg=lat-Latn]: Adpropinquabant castello.
    - verse[n=11]:
      - foreign[lg=lat-Latn]: XI.
      - foreign[lg=lat-Latn]: Stetit Jesus in medio discipulorum suorum.
    - verse[n=12]:
      - foreign[lg=lat-Latn]: XII.
      - foreign[lg=lat-Latn]: Spiritaliter.
    - verse[n=13]:
      - foreign[lg=lat-Latn]: XIII.
      - foreign[lg=lat-Latn]: Manifestavit se Jesus ad mare Tiberiadis.
    - verse[n=14]:
      - foreign[lg=lat-Latn]: XIV.
      - foreign[lg=lat-Latn]: Mystice.
    - verse[n=15]:
      - foreign[lg=lat-Latn]: XV.
      - foreign[lg=lat-Latn]: 'Cum ergo prandissent, dicit Jesus Petro: amas me?'
    - verse[n=16]:
      - foreign[lg=lat-Latn]: XVI.
      - foreign[lg=lat-Latn]: De ascensione domini.
    - verse[n=17]:
      - foreign[lg=lat-Latn]: XVII.
      - foreign[lg=lat-Latn]: Igitur qui convenerant, interrogabant eum et reliqua.
    - verse[n=18]:
      - foreign[lg=lat-Latn]: XVIII.
      - foreign[lg=lat-Latn]: Cumque intuerentur in caelum.
    - verse[n=19]:
      - foreign[lg=lat-Latn]: XIX.
      - foreign[lg=lat-Latn]: De die judicii.
    - verse[n=20]:
      - foreign[lg=lat-Latn]: XX.
      - foreign[lg=lat-Latn]: Quomodo judicaturus est mundum.
    - verse[n=21]:
      - foreign[lg=lat-Latn]: XXI.
      - foreign[lg=lat-Latn]: Quam districtum sit tunc judicium dei.
    - verse[n=22]:
      - foreign[lg=lat-Latn]: XXII.
      - foreign[lg=lat-Latn]: Ibunt justi in vitam aeternam.
    - verse[n=23]:
      - foreign[lg=lat-Latn]: XXIII.
      - foreign[lg=lat-Latn]: De aequalitate caelestis regni et inaequalitate terreni.
    - verse[n=24]:
      - foreign[lg=lat-Latn]: XXIV.
      - foreign[lg=lat-Latn]: Oratio.
    - verse[n=25]:
      - foreign[lg=lat-Latn]: XXV.
      - foreign[lg=lat-Latn]: Conclusio voluminis totius.
  - chapter[n=1]:
    - foreign[lg=lat-Latn]: I.
    - foreign[lg=lat-Latn]: CUR DOMINUS IGNOMINIAM CRUCIS ET NON ALIAM PRO NOBIS MORTEM
        PERTULERIT.
    - verse[n=1]: Ist fílu manno wúntar,   \   thaz zéllu ih hiar nu súntar,
    - verse[n=2]: ziu drúhtin hiar in wórolti   \   thes krúzes tod irwéliti,
    - verse[n=3]: Tho er únsih hiar so nérita,   \   fon fíanton irrétita,
    - verse[n=4]: nam uzar hérten banton,   \   fon fíanto hánton;
    - verse[n=5]: Thaz sínes selben gúati   \   thaz éina was gimúati,
    - verse[n=6]: in súlicheru nóti   \   er uns ginádoti.
    - verse[n=7]: Wir wizun ana zwíval   \   thaz er thes wíalt ubar ál,
    - verse[n=8]: er bi unsih tod thulti,   \   so wío so er selbo wólti;
    - verse[n=9]: Ob ávur wir iz áhton,   \   joh wóla iz al bidráhton,
    - verse[n=10]: thanne íst uns ouh thaz wúntar   \   ein gináda suntar.
    - verse[n=11]: Mit fíuru sie nan brántin,   \   mit wázaru ouh irquáltin,
    - verse[n=12]: odo óuh mit stéinonne:   \   mit wiu ségenotis thu thih thánne?
    - verse[n=13]: Uns ist frúma in thiu gizált   \   joh ségan filu mánagfalt,
    - verse[n=14]: sálida zi líbe,   \   thaz scádo uns hiar ni klíbe.
    - verse[n=15]: Íst uns thaz girústi,   \   brúnia alafésti,
    - verse[n=16]: joh ist uns hélm ouh ubar tház   \   joh wáfan alawássaz.
    - verse[n=17]: Nist wíht in themo bóume   \   thaz fríuntilih gilóube,
    - verse[n=18]: thes mánnilih giwís si,   \   thaz thar úbbigaz si.
    - verse[n=19]: Thes krúces horn thar óbana   \   thaz zéigot uf in hímila;
    - verse[n=20]: thie árma joh thie hénti   \   thie zeigont wóroltenti;
    - verse[n=21]: Ther selbo míttilo bóum   \   ther scówot thesan wóroltfloum
    - verse[n=22]: (es ist zi zéllenne ginúag),   \   ther then líchamon druag.
    - verse[n=23]: Nist wíht in themo bóume   \   thaz fríuntilih gilóube,
    - verse[n=24]: thes mánnilih giwís si,   \   thaz thar úbbiges si.
    - verse[n=25]: Thaz sih es thára wentit,   \   theiz innan érdu stentit --
    - verse[n=26]: 'nim góuma waz thaz méinit,   \   theiz untar érda zeinit:'
    - verse[n=27]: Mit thíu ist thar bizéinit,   \   theiz ímo ist al giméinit
    - verse[n=28]: in érdu joh in hímile   \   inti in ábgrunte ouh hiar nídare.
    - verse[n=29]: Bi thiu níst in themo bóume   \   thaz mánnilih gilóube,
    - verse[n=30]: thes fríuntilih giwís si,   \   thaz thar úbbiges si.
    - verse[n=31]: Leg iz nídarhaldaz --   \   iz zeigot ímo iz allaz,
    - verse[n=32]: fíar hálbun umbiríng   \   állan thesan wóroltring;
    - verse[n=33]: Ellu, zéllu ih thir, thiu thíng   \   (theist ávur therer wóroltring),
    - verse[n=34]: ist íawiht mera ouh fúrdir --   \   theist sin, gilóubi thu mir.
    - verse[n=35]: Nist ávur in themo bóume   \   thaz fríuntilih gilóube,
    - verse[n=36]: thes mánnilih giwís si,   \   thaz thar úbbiges si.
    - verse[n=37]: 'Líggez, ságen ih thir tház,   \   odo ist iz úfhaldaz:'
    - verse[n=38]: giwisso wízist thu tház,   \   io zeigot ímo iz allaz;
    - verse[n=39]: Éllu thisu wúntar   \   zeigot ímo iz suntar,
    - verse[n=40]: iz rihtit wóroltenti   \   zi sínes selbes hénti.
    - verse[n=41]: Bi thiu níst in themo bóume   \   thaz mánnilih gilóube,
    - verse[n=42]: thes fríuntilih giwís si,   \   thaz thar úbbiges si.
    - verse[n=43]: Wara thénkistu, lés!   \   wio még iz wesan álles?
    - verse[n=44]: then rúarta mit theru líchi   \   ther rihtit hímilrichi;
    - verse[n=45]: Bigóz inan zi gúate   \   mit sínes selbes blúate,
    - verse[n=46]: er sálta (weist es méra!)   \   in thémo sina séla.
    - verse[n=47]: Bi thiu níst in themo bóume   \   thes mánnilih gilóube,
    - verse[n=48]: thes fríuntilih giwís si,   \   thaz thar úbbiges si.
  - chapter[n=2]:
    - foreign[lg=lat-Latn]: II.
    - foreign[lg=lat-Latn]: DE UTILITATE CRUCIS.
    - verse[n=1]: Nu scúlun wir unsih rígilon   \   mit thes krúces ségonon,
    - verse[n=2]: mit Krístes selben wórton   \   widar fíanton.
    - verse[n=3]: Thaz scúlun wir zi wáron   \   in unsen éndin málon,
    - verse[n=4]: in unsemo ánnuzze,   \   thaz uns iz wóla sizze;
    - verse[n=5]: Zi thíu ouh in themo énde,   \   thaz unser múat sih ménde
    - verse[n=6]: súlichera rústi   \   ingegin ákusti.
    - verse[n=7]: Wir duemes tház, ih sagen thir éin,   \   mit unsen fíngoron zuein;
    - verse[n=8]: sint zuéne ouh, nim es góuma,   \   thes selben krúces bóuma.
    - verse[n=9]: Drag thú, gilóubi thu mir,   \   then gúndfanon anan thír,
    - verse[n=10]: in hóubite inti in brústin,   \   in thines hérzen lústin;
    - verse[n=11]: Nist fíant hiar in ríche   \   nub ér hiar fora intwíche,
    - verse[n=12]: ther diufal sélbo thuruh nót,   \   so ér tharana scówot!
    - verse[n=13]: Mit thiu wúrtun wir giróchan   \   joh kráft sin thuruhstóchan,
    - verse[n=14]: mit thiu wárd er al birédinot,   \   thaz íamer er ni irkóbarot;
    - verse[n=15]: Mit thíu ward filu hárto   \   selb ther wídarwerto
    - verse[n=16]: giwúntot joh firdámnot   \   rumo in éwinigan not!
    - verse[n=17]: Dua theiz in thír scine   \   intiz dragen lídi thine;
    - verse[n=18]: gilóubi mír in war mín:   \   harto scíuhit er thín.
  - chapter[n=3]:
    - foreign[lg=lat-Latn]: III.
    - foreign[lg=lat-Latn]: SIGNACULUM CRUCIS.
    - verse[n=1]: Gib, druhtin, ségan sinan   \   in líchamon mínan,
    - verse[n=2]: joh theiz io híar in libe   \   minera séla klibe!
    - verse[n=3]: Si, drúhtin, io ther ségan sin   \   in allon ánahalbon mín,
    - verse[n=4]: thaz fíant io zi wáre   \   min wérgin ni gifáre;
    - verse[n=5]: Thaz ih mit thémo thuruh Kríst   \   si úmbikirg biféstit
    - verse[n=6]: in líchamen joh múate   \   zi allemo ánaguate;
    - verse[n=7]: Biscírmen sino súazi   \   óugun joh thie fúazi,
    - verse[n=8]: min hérza ouh mir biwérre,   \   thaz fíant mir ni dérre!
    - verse[n=9]: Mit thíu sin mino brústi   \   giségonot in fésti,
    - verse[n=10]: hóubit joh thio hénti,   \   thie lídi al unz in énti;
    - verse[n=11]: Bifángan si ih mit réino,   \   thanne ih in mír iz zeino,
    - verse[n=12]: sar io thía warba   \   in alla ánahalba;
    - verse[n=13]: Thaz scírme mih in brústin   \   fon ármalichen lústin,
    - verse[n=14]: in hérzen joh in dátin,   \   fon úbilen githáhtin!
    - verse[n=15]: Mit thiu si ih ío thuruh nót   \   al úmbizirg biséganot,
    - verse[n=16]: thaz fíant sih ni ménde,   \   er stát in mir io fínde;
    - verse[n=17]: Mit thiu si ih ío bifangan   \   joh fíanton ingángan,
    - verse[n=18]: bifólahan sinen séganon   \   joh allen gótes theganon;
    - verse[n=19]: Thaz mih mit sínu nide   \   ther fíant io bimíde,
    - verse[n=20]: joh mir híar zi libe   \   gúatalih io klíbe!
  - chapter[n=4]:
    - foreign[lg=lat-Latn]: IV.
    - foreign[lg=lat-Latn]: DE RESURRECTIONE DOMINI VESPERE SABBATI.
    - verse[n=1]: Thuruh thes krúces kréfti   \   joh selben Krístes mahti
    - verse[n=2]: so quéme mir frámmort nu in múat,   \   wí er fon themo grábe irstuant;
    - verse[n=3]: Joh wío nan fríuntilih gisáh,   \   ouh mit then júngoron sprah,
    - verse[n=4]: wio hárto er thie gifréwita   \   joh gúatilih in ságeta!
    - verse[n=5]: Al thiz úngirati   \   joh thie égislichun dáti,
    - verse[n=6]: thaz wir hiar fóra quatun,   \   in fríadag sie iz dátun.
    - verse[n=7]: In mórgan was in wára   \   thero óstorono fíra,
    - verse[n=8]: was ouh thes dáges diuri   \   thar hárto filu mári.
    - verse[n=9]: Thes súnnun abandes sár   \   irhúabun sih thiu wíb in war,
    - verse[n=10]: ni dátun sies tho bítun,   \   zi themo grábe se iltun.
    - verse[n=11]: Wanu íagilih tho ílti   \   thuruh thio spatun zíti;
    - verse[n=12]: thaz thiu fíra irduálta,   \   thiu mínna iz in irfúlta.
    - verse[n=13]: Drúagun se iro sálbun   \   mit in sar thía warbun,
    - verse[n=14]: líobemo mánne,   \   Krist zi sálbonne;
    - verse[n=15]: Joh giangun áhtonti,   \   thaz wésan thaz ni móhti,
    - verse[n=16]: thaz síe thes steines búrdin   \   fon themo grábe irwullin;
    - verse[n=17]: Sie tháhtun thaz sie erbátin   \   thie mán thie thaz gidátin;
    - verse[n=18]: was íro kraft zi nídiri   \   ingegin thes stéines hébigi.
    - verse[n=19]: Thes gánges sie iltun gáhun   \   joh thaz gráb gisáhun,
    - verse[n=20]: in míhilan únwan   \   thaz ketti fúndun indan.
    - verse[n=21]: Tho ward sar thía wila   \   mihil érdbiba,
    - verse[n=22]: hárto mihil égiso,   \   bi thiu hintarquámun se só.
    - verse[n=23]: Sih scútita iogilícho   \   thiu erda kráftlicho,
    - verse[n=24]: joh si slíumo thar irgáb   \   thaz dréso thaz in íru lag.
    - verse[n=25]: Quam éngil ein in gáhi   \   fon hímilriches hóhi,
    - verse[n=26]: er walzta thána sar then stéin,   \   so er nan érist biréin.
    - verse[n=27]: (Ni thaz er thara giílti,   \   thaz er then wég girumti,
    - verse[n=28]: suntar man irknáti   \   thio séltsano dáti,
    - verse[n=29]: Joh ouh mán thaz wéstin   \   thaz Kríst stuant ir then réstin;
    - verse[n=30]: gisiunes árumi er gáb   \   in thaz ítala gráb.)
    - verse[n=31]: Gisíuni sin was, wúnna!   \   so scónaz io so súnna;
    - verse[n=32]: in wizes snéwen farawi   \   so wás al sin gigárawi.
    - verse[n=33]: Tho híntarquamun * nóti   \   thár in alathráti,
    - verse[n=34]: joh fórahtun in tho gáhun   \   thie thes grábes sahun;
    - verse[n=35]: Sie wúrtun selb so dóte   \   in thémo selben nóte.
    - verse[n=36]: 'ther éngil bi einen líbon   \   spráh tho sar zen wíbon:'
    - verse[n=37]: '"Wib, ih spríchu thara zi íu:   \   wiht ni fórehtet ir iu!'
    - verse[n=38]: drof nintwérfet iuer múat;   \   ir quamut héra thuruh gúat.
    - verse[n=39]: Wio mag wésan thaz io só   \   thaz únser iuih égiso?
    - verse[n=40]: ja bírun wir in wára   \   iu éigene gibúra.
    - verse[n=41]: Ih weiz iua hérafart:   \   ir súechet unsan héilant,
    - verse[n=42]: then these líuti irslúagun   \   joh híar nan ouh bigrúabun;
    - verse[n=43]: Thén sie hiar gidóttun,   \   mit kruce mártolotun,
    - verse[n=44]: in thémo sie sih ráchun,   \   mit iro spéron stachun.
    - verse[n=45]: Ir ni thúrfut in wár,   \   ni éigut ir sin wíht hiar;
    - verse[n=46]: er wihtes úngidan ni líaz,   \   soso er sélbo gihiaz;
    - verse[n=47]: Er ist fon héllu irwúntan   \   joh úf fon tóde irstantan,
    - verse[n=48]: ni thúrfut ir nan ríazan;   \   ja wás iuz er gihéizan.
    - verse[n=49]: Er nam in tódes riche   \   sigi kráftliche,
    - verse[n=50]: mit ímo er mer ni fíhtit   \   joh fúrdir sih ni irríhtit.
    - verse[n=51]: Ih zéllu iu ouh scono líubi:   \   thar nám er sin giróubi,
    - verse[n=52]: sid er nan thár ubarwánt,   \   joh leitta in ánderaz lant,
    - verse[n=53]: In himilgúallichi,   \   sines sélbes richi,
    - verse[n=54]: kráftlicho filu frám,   \   so imo sélben gizam;
    - verse[n=55]: So imo sélben gizam,   \   al thaz er tóde ginam;
    - verse[n=56]: giloubet wórtes mines:   \   ni liaz wíht er thar thes sínes.
    - verse[n=57]: Íagilih hiar séhan mag   \   war ther líchamo lag,
    - verse[n=58]: war ínan ouh gibúrgun   \   thie mán thie thaz biwúrbun.
    - verse[n=59]: Nu scúlut ir sar io giílen   \   zi then júngoron sínen,
    - verse[n=60]: mit blídlichemo wíllen   \   thiu minu wórt in zellen.
    - verse[n=61]: Ni due ouh Pétrus nu thaz mín,   \   ni er sih fúage thara zi ín;
    - verse[n=62]: gifrewet állen in thaz múat,   \   want er fon tóde hiutu irstúant;
    - verse[n=63]: In múat in iz ni lázen,   \   ouh wíht inan ni ríazen;
    - verse[n=64]: ni thúrfun sie in war mín,   \   er sprichit scíoro mit in."
  - chapter[n=5]:
    - foreign[lg=lat-Latn]: V.
    - foreign[lg=lat-Latn]: UNA SABBATI MARIA MAGDALENE VENIT AD MONUMENTUM.
    - verse[n=1]: Quam María sliumo in wár   \   tho zen júngoron sar,
    - verse[n=2]: déta si in sar mári   \   thaz er firstólan wari.
    - verse[n=3]: Tho líefun sár, so thu wéist,   \   thie inan mínnotun méist,
    - verse[n=4]: ána theheina bítun   \   zi themo grábe se iltun.
    - verse[n=5]: 'Weiz thémo ouh baz záweta   \   ther thia júgund hábeta:'
    - verse[n=6]: then ginóz firliaf er frám   \   joh ér zi themo grábe quam.
    - verse[n=7]: Ni gíang er thiu halt thoh tharín;   \   ni half ther ánder thiu
        sin mín,
    - verse[n=8]: liaf er náh in thrati,   \   thóh iz wari spáti.
    - verse[n=9]: Er sar thia béldida gifíang,   \   thaz er in thaz gráb giang,
    - verse[n=10]: sih ther ánder tho gifnáh   \   joh gíang themo ginóz nah.
    - verse[n=11]: Then sábon sie thar fúntun,   \   mit thíu nan thie biwúntun
    - verse[n=12]: thie nan thára legitun,   \   so wir hiar fóra zelitun.
    - verse[n=13]: Ther suéizduah ward thar fúntan   \   zisámane al biwúntan,
    - verse[n=14]: fon then sábon suntar;   \   tház bizeinot wúntar.
    - verse[n=15]: Síe thaz al gisáhun,   \   gilóubtun sar tho gáhun,
    - verse[n=16]: thaz er firstólan wari,   \   so thaz wíb in deta mári.
    - verse[n=17]: Sie nirknátun noh tho tház   \   theiz ér sus al giscríban was,
    - verse[n=18]: theiz sús al er was fúntan   \   tház er scolta irstántan.
    - verse[n=19]: Thie drúta giangun gúate   \   mit séragemo múate
    - verse[n=20]: zi sélidon thiz áhton   \   mit rózagen gidráhton.
    - verse[n=21]: Er stúant fon theru steti frúa   \   (wir sculun húggen tharzua)
    - verse[n=22]: thár er lag gibórgan   \   in súnnun dag in mórgan.
  - chapter[n=6]:
    - foreign[lg=lat-Latn]: VI.
    - foreign[lg=lat-Latn]: SPIRITALITER.
    - verse[n=1]: Thie júngoron in wára   \   bizeinont rácha mara,
    - verse[n=2]: joh íro zueio lóufa   \   dát filu díafa.
    - verse[n=3]: 'Thése selbun dáti   \   bizéinont zuene líuti:'
    - verse[n=4]: thie Júdeon giwáro   \   joh folk ouh héidinero.
    - verse[n=5]: 'Wio sie dátun widar gót,   \   híar ist iz gibílidot:'
    - verse[n=6]: gidóugno, so ih thir rédion,   \   in thésen evangélion;
    - verse[n=7]: Joh wío siez ouh firnámun,   \   zi gilóubu sid biquámun,
    - verse[n=8]: irlúegetun bi nóti   \   thie selbun Krístes doti.
    - verse[n=9]: Bizéinot hiar thaz selba gráb   \   thar ther líchamo lág,
    - verse[n=10]: thes thie líuti was filu ód,   \   selben drúhtines tod.
    - verse[n=11]: Johánnes in giwíssi,   \   thoh er júngero si,
    - verse[n=12]: bizéinot in therera dáti   \   thero Júdeono liuti;
    - verse[n=13]: Pétrus ther álto   \   in thes giscríbes worto,
    - verse[n=14]: thes thih mag wésan wola níot,   \   bizeinit héidinan thíot.
    - verse[n=15]: Liaf Johánnes harto mér,   \   joh quám zi themo grábe ouh er;
    - verse[n=16]: er stúant sid themo flíze   \   in giméitun thoh tharúze.
    - verse[n=17]: So líazun in io úmbiruah   \   thie selbun Júdeon gotes búah,
    - verse[n=18]: thár in ana zálta,   \   wio Kríst in quéman scolta;
    - verse[n=19]: Zi wízzanne sie áltun   \   thio búah thin frúma zaltun,
    - verse[n=20]: wio unsan líchamon nam   \   selbo drúhtin, so imo zám;
    - verse[n=21]: Joh wio er óuh thaz biwárb,   \   thaz er bi únsih irstárb;
    - verse[n=22]: 'thio búah ouh thar giwúagun,   \   wío sie nan bigrúabun:'
    - verse[n=23]: Iro nihéin zi thiu gifíang,   \   so thérer in thaz gráb ni giang,
    - verse[n=24]: thaz thes góuma nami in wár,   \   irlúegeti thia frúma thar.
    - verse[n=25]: Ni quam tho Pétrus thoh thiu mín   \   joh giang er sár io tharin;
    - verse[n=26]: gilóubig sar ouh wúrtun,   \   so iz héidene bifúntun.
    - verse[n=27]: Thó giang náh ther ánther,   \   thaz selba méid er thar ér,
    - verse[n=28]: giang after ímo in then wán,   \   tho er ínan sah thara ín gan.
    - verse[n=29]: So wérdent noh thio zíti   \   (thaz méinent theso dáti),
    - verse[n=30]: thaz herza Júdeono   \   gilóubit Kriste scóno;
    - verse[n=31]: Gilóubent sie thaz krúzi   \   joh selben Krístes wízi,
    - verse[n=32]: joh éigun ouh giwíssi   \   thaz sin irstántnissi;
    - verse[n=33]: Joh íagilih sih kúmit   \   sar sih thaz hérza rumit,
    - verse[n=34]: fon úngiloubon fésti   \   irwéichent thio iro brústi;
    - verse[n=35]: Joh rúarit thanne smérza   \   thaz stéinina hérza,
    - verse[n=36]: bigínnit thanne suízzen,   \   mit záhirin sih nézzen;
    - verse[n=37]: Bigínnit thanne wéichen,   \   mit ríwu sih irbléichen;
    - verse[n=38]: joh ílent io in ríhti   \   zi Krístes bígihti.
    - verse[n=39]: Sie thúnkit thaz giráti   \   thánne filu spáti,
    - verse[n=40]: ist Júdeo mánag thanne in wár   \   hárto filu jámar.
    - verse[n=41]: Sih kérent sie zi gúate   \   rózagemo múate,
    - verse[n=42]: bigínnent thanne ríuan   \   joh iro brústi bliuan;
    - verse[n=43]: Joh wéinont io zi nóti   \   thio langun míssidati,
    - verse[n=44]: thaz sie sih ér ni klagotun,   \   so wénaglicho lébetun.
    - verse[n=45]: Nément sie thanne góuma   \   thera langun úngilouba,
    - verse[n=46]: joh klagont théra ferti   \   thia fílu langun hérti;
    - verse[n=47]: Bigínnent thanne wúafan   \   joh zi góte ruafan
    - verse[n=48]: mit míhilen ílon,   \   thaz sie thia súnta dilon.
    - verse[n=49]: Giwísso iz wirdit thánne   \   thaz sie gilóubent álle,
    - verse[n=50]: thaz sie after thémo gúate   \   sint rózagemo múate,
    - verse[n=51]: Sar so zála noto   \   héidinero thioto
    - verse[n=52]: irfúllit wirdit wánne   \   thara in zi gánganne;
    - verse[n=53]: Io so thér zi thiu gifíang   \   ther after Pétruse giang,
    - verse[n=54]: tház er ouh thio dáti   \   mit imo scówoti.
    - verse[n=55]: Sie sáhun thar tho wúntar:   \   thie dúacha liggan súntar,
    - verse[n=56]: ther selbo swéizduah in war   \   lag gisúntorot thar,
    - verse[n=57]: Biwúntan thar zisámane   \   fon thémo selben sábane,
    - verse[n=58]: fon then dúachon funtan   \   mit thén er lag biwúntan.
    - verse[n=59]: Bizéinot in giwíssi   \   ther dúah thaz gótnissi,
    - verse[n=60]: thaz ist in giwélti   \   ána theheinig énti.
    - verse[n=61]: Ther dúah ther wirdit fúntan   \   zisámane biwúntan --
    - verse[n=62]: ni mahtu irséhan, wizist tház,   \   ni wédar enti sínaz;
    - verse[n=63]: So ist drúhtin in giwélti   \   ána theheinig énti
    - verse[n=64]: joh ist ana ánagengi;   \   ni wás thaz er bigúnni;
    - verse[n=65]: Ist rúmo er in then gúatin   \   fon unsen árabeitin,
    - verse[n=66]: súntar biwúntan,   \   so thar ther dúah ward funtan.
    - verse[n=67]: Gilóubent sie thie dáti,   \   thóh iz wese spáti,
    - verse[n=68]: joh irkénnit thaz muat   \   wio selbo drúhtin irstuant,
    - verse[n=69]: Wio sin gináda thaz biwárb   \   thaz er bi únsih irstárp;
    - verse[n=70]: klágont thanne nóti   \   thio érerun ziti,
    - verse[n=71]: Tház sie thero dáto   \   gifólgetun so spáto,
    - verse[n=72]: joh in liazun úmbiruah   \   thaz in záltun thio búah.
  - chapter[n=7]:
    - foreign[lg=lat-Latn]: VII.
    - foreign[lg=lat-Latn]: MARIA AUTEM STABAT AD MONUMENTUM.
    - verse[n=1]: Maríun thes thoh io nirthróz,   \   stuant úzana thes grábes, roz
    - verse[n=2]: zi stéti thar ginóto,   \   si mínnota inan thráto;
    - verse[n=3]: Hábeta si nu in war mín   \   minna míhilo sin,
    - verse[n=4]: míhilo líubi,   \   thes wórtes mir gilóubi,
    - verse[n=5]: 'Minna míhilo ubar ál,   \   so íh thir hiar nu ságen scal:'
    - verse[n=6]: thie drúta giangun thana sár;   \   si stuant thoh, wéinota thar,
    - verse[n=7]: Si thia stát noh tho nirgáb   \   joh luagata ávur in thaz gráb;
    - verse[n=8]: si ávur thar tho súahta,   \   so hárto siu sin rúahta.
    - verse[n=9]: 'Ther mán ther thaz súachit   \   thes er hárto ruachit:'
    - verse[n=10]: thar er es míthont mista in wár,   \   er kérit, suachit ávur thar.
    - verse[n=11]: Thiz wíb ouh thaz hiar sítota --   \   si iz al irsúachit habeta;
    - verse[n=12]: ni súahta siu thar thes thiu mín,   \   luaget ávur tho tharin.
    - verse[n=13]: Tho sah si sízzan scóne   \   thar éngila zuéne,
    - verse[n=14]: sie warun frónisg filu fram,   \   so in Krístes selben grábe zam.
    - verse[n=15]: Zi then fúazon saz ther éino,   \   thar Kríst lag dóter eino,
    - verse[n=16]: zen hóubiton ther ánder,   \   thar ther líchamo lag er.
    - verse[n=17]: Sie spráchun thio únthulti   \   joh wáz si thara wólti;
    - verse[n=18]: ira múat sie ouh sértun,   \   thaz sie thes frágetun.
    - verse[n=19]: '"Wib, ziu kúmistu thar?   \   wenan súachistu sar?'
    - verse[n=20]: waz úngifuaro thinaz íst,   \   so úngimacho ríuzist?"
    - verse[n=21]: '"Mág mih", quad si zi in tho, "lés!   \   gilusten wéinonnes,'
    - verse[n=22]: sér joh léid ubar wan   \   ist mir hárto gidan;
    - verse[n=23]: Háben ih zi klágonne   \   joh léidalih zi ságenne,
    - verse[n=24]: ni wéiz ih, les! in gáhe,   \   war ih iz ánafahe.
    - verse[n=25]: Thaz sér thaz thar ruarit míh,   \   theist léidon allen úngilih,
    - verse[n=26]: iz ubarstígit noti   \   allo wídarmuati;
    - verse[n=27]: Mir ist sér ubar sér,   \   ni ubarwíntu ih iz mér,
    - verse[n=28]: ni wán es untar manne   \   íamer dróst giwinne!
    - verse[n=29]: Sie éigun mir ginómanan   \   liabon drúhtin minan,
    - verse[n=30]: thaz min líaba herza,   \   bi thiu rúarit mih thiu smérza.
    - verse[n=31]: Ni wás in thar ginúagi   \   tház man nan irslúagi,
    - verse[n=32]: súntar se ouh biwúrbin   \   tház sie nan gibúrgin;
    - verse[n=33]: Thaz fríunt nihein ni wésti   \   wío man nan firquísti,
    - verse[n=34]: joh wío man nan firduásbti   \   mir zi léidlusti!
    - verse[n=35]: Bi thiu, fró min, so ih iu rédinon,   \   ni még ih thaz irkóboron,
    - verse[n=36]: theih iamer fráwolusti   \   giláze in mino brústi;
    - verse[n=37]: Joh, so íh iu hiar nu zéllu,   \   wárd mir wé mit mínnu,
    - verse[n=38]: theih sino líubi in mih gilíaz,   \   ob ih sia níazan ni muaz!
    - verse[n=39]: Oba íaman thoh giquáti   \   wára man nan dáti,
    - verse[n=40]: ódo mir gizéliti   \   wára man nan légiti,
    - verse[n=41]: Thaz íh thoh in thera dóti   \   waz thíonestes gidáti
    - verse[n=42]: themo líeben manne:   \   waz wári mir thánne!"
    - verse[n=43]: So slíumo si tho thaz gispráh,   \   si sár io wídorort bisah;
    - verse[n=44]: thar sah si drúhtin stantan   \   joh hábeta inan fúntan.
    - verse[n=45]: Si wíht thoh sin nirknáta   \   joh giwísso wanta,
    - verse[n=46]: theiz in álawari   \   ther gártari wari.
    - verse[n=47]: Frágeta er sa sáre,   \   ziu si rúzi thare;
    - verse[n=48]: waz súahti si so hárto   \   thero klágontero worto.
    - verse[n=49]: '"Fró min!" quad si, "dua mih wís,   \   oba thú nan námis,'
    - verse[n=50]: joh wára thiu thin gúati   \   then minan líobon dati;
    - verse[n=51]: Ih giágaleizon, thaz ist wár,   \   thaz íh inan gihólon thar,
    - verse[n=52]: ni klékent mir zi héiti   \   thie liebun árabeiti."
    - verse[n=53]: Ni nánta si nan dróf er   \   thuruh thaz míhila ser;
    - verse[n=54]: si wanta in álafesti   \   thaz mánnalih iz westi.
    - verse[n=55]: Bi námen er sa nánta,   \   joh sí nan sar irkánta;
    - verse[n=56]: zi fúazon si sar ílta,   \   thes híaz er sia duan bíta.
    - verse[n=57]: '"Inthábe", quad er zi iru, "thíh,   \   drof ni rúari thu mih!'
    - verse[n=58]: ni fúar ih noh nu thárawert   \   in mínes fater géginwert.
    - verse[n=59]: Gizeli wórton thinen   \   then brúadoron minen,
    - verse[n=60]: thaz hábes thu irfúntan   \   theih bin fon tóde irstantan;
    - verse[n=61]: Joh theih fáru in rihti   \   in sines sélb gisihti,
    - verse[n=62]: in frónisgi gisíunes   \   thes drúhtines mínes.
    - verse[n=63]: Zél in, thu ther bóto bist,   \   er gót joh iro fáter ist,
    - verse[n=64]: thaz lázen sie in wára   \   thia úngilouba in fíara."
    - verse[n=65]: Ni déta si thes tho bíta,   \   zen júngoron si sar ílta,
    - verse[n=66]: sageta in thó thaz si nan sáh,   \   joh wórt thiu er zi íru sprah.
  - chapter[n=8]:
    - foreign[lg=lat-Latn]: VIII.
    - foreign[lg=lat-Latn]: SPIRITALITER.
    - verse[n=1]: Ih wílle hiar giméinen   \   waz thie éngila bizéinen,
    - verse[n=2]: thie scónun joh thie wízun   \   thie in Kristes grábe sazun;
    - verse[n=3]: Thie thar in résti frono   \   gizámun so scóno,
    - verse[n=4]: warun scínenti frám,   \   so gótes boton wóla zam;
    - verse[n=5]: Joh tház ist mihil wúntar   \   thaz síe so sazun súntar,
    - verse[n=6]: sih thar so giéinotun   \   thera stéti guatun.
    - verse[n=7]: Thaz wir éngil nennen,   \   thaz héizent, so wir zéllen,
    - verse[n=8]: bóton in githíuti   \   frénkisge líuti,
    - verse[n=9]: Thie ío thaz irwéllent   \   thaz sie tház gizellent,
    - verse[n=10]: sar in hórsglicha frist,   \   so wáz so in gibótan ist.
    - verse[n=11]: Sie méinent hiar, thie zuéne,   \   thie éngila sine
    - verse[n=12]: (dúent unsih giwísse   \   fon themo irstántnisse),
    - verse[n=13]: Thie selbun gótes thegana   \   thie uns scríbent Kristes rédina,
    - verse[n=14]: thie uns scríbent sino dáti   \   joh sélbaz sin giráti.
    - verse[n=15]: Tház ist uns iróugit   \   thaz got ist Krístes houbit,
    - verse[n=16]: wízist thaz gimúato,   \   theist drúhtin unser gúato;
    - verse[n=17]: Ther zen hóubiton sáz,   \   ther kundit (wízistu thaz)
    - verse[n=18]: úns in giwíssi   \   thaz Kristes gótnissi;
    - verse[n=19]: Then man zen fúazon gisáh,   \   ther zeinot ánder gimah,
    - verse[n=20]: ther zeinot scóna giwurt,   \   thera selbun líchi giburt.
    - verse[n=21]: Johannes, wízisthu tház,   \   zi Kristes hóubiton saz,
    - verse[n=22]: tho er so hóho gisan,   \   thes evangélien bigan;
    - verse[n=23]: Tho er so hóho iz fúarta,   \   thaz gótnissi ruarta
    - verse[n=24]: mit wórton filu díafen,   \   thára wir zua io rúafen;
    - verse[n=25]: Gihógat er ouh thero fuazo,   \   want ér giscréib uns suazo,
    - verse[n=26]: ófono filu frám,   \   wío er hera in wórolt quam;
    - verse[n=27]: Wio druhtin déta so imo zám,   \   er unsan líchamon nam,
    - verse[n=28]: wio er wárd ouh héra funs   \   joh nu búit in uns.
    - verse[n=29]: Bi námen sia druhtin nánta,   \   so ih hiar fóra zalta
    - verse[n=30]: (gisuáso joh thin kúndo ist   \   then thu bi námen nennist),
    - verse[n=31]: Sáma so er zi iru quáti:   \   "irknái mih bi nóti,
    - verse[n=32]: in muate láz thir iz héiz,   \   wanta ih thinan námon weiz."
    - verse[n=33]: Sí nan sar irkánta   \   so er then námon nanta,
    - verse[n=34]: tház si garo ér firliaz   \   únz er sia wíb hiaz.
    - verse[n=35]: So íst themo gótes drute   \   gispróchan zi gúate,
    - verse[n=36]: Móysese in wáre,   \   themo wizodspéntare.
    - verse[n=37]: '"Íh", quad drúhtin, "wéiz thih   \   bi námen, thaz ni híluh thih;'
    - verse[n=38]: bi namen wéiz ih thih ál,   \   só man sinan drút scal.
    - verse[n=39]: Náles, theih thih zéino   \   mit wórolti giméino,
    - verse[n=40]: ih weiz thih súntaringon   \   in thínes selbes thíngon."
    - verse[n=41]: So ward ouh híar bi thaz wíb   \   thiu thar tho súahta thaz líb;
    - verse[n=42]: si irkánta nan so er wólta,   \   tho er then námon nanta.
    - verse[n=43]: Sáma so er zi iru quáti:   \   "irknái mih bi nóti,
    - verse[n=44]: in muate láz thir iz héiz,   \   tház ih thinan námon weiz!"
    - verse[n=45]: Thaz wíb zi thiu gifúndta,   \   then júngoron iz kúndta,
    - verse[n=46]: aller érist tho thaz wíb   \   in giságeta thaz lib.
    - verse[n=47]: Nim góuma hiar nu nóti   \   thio wúntarlichun dáti,
    - verse[n=48]: 'thaz frónisga gizámi   \   joh thaz séltsani:'
    - verse[n=49]: Gab jú wíb wanne   \   themo gómmanne
    - verse[n=50]: bíttiri tódes   \   (thiu nátara gispúan ses);
    - verse[n=51]: Quam avur thísu nu in wár   \   joh kúndta thaz líb sar,
    - verse[n=52]: wíb, so ih thir rédinon,   \   erist gómmannon!
    - verse[n=53]: Sélb so druhtin quáti,   \   joh er iz zi thíu dati,
    - verse[n=54]: 'thia bótascaf sus súntar,   \   theiz wári mera wúntar:'
    - verse[n=55]: '"Fon théru selbun hénti   \   thiu tód giscankt iu enti,'
    - verse[n=56]: 'joh wéwon tho mánne   \   gab zi drínkanne:'
    - verse[n=57]: Fon theru intfáhent (theist ouh wíb)   \   nu thaz éwiniga líb,
    - verse[n=58]: fréwida zi líbe;   \   ni sít irbolgan wíbe!
  - chapter[n=9]:
    - foreign[lg=lat-Latn]: IX.
    - foreign[lg=lat-Latn]: DUO EX DISCIPULIS JESU IBANT IN CASTELLUM.
    - verse[n=1]: Tho thaz éwiniga guat   \   úz fon themo grábe irstuant,
    - verse[n=2]: 'thaz líb thaz bi únsih hiar irstárb,   \   fon béche hera wídarwarb:'
    - verse[n=3]: Thes dáges fuarun thánana   \   sine drútthegana,
    - verse[n=4]: giséllon zuene gúate,   \   séragemo múate.
    - verse[n=5]: Sie fuarun quítilonti   \   thio ármalichun dáti,
    - verse[n=6]: jámarlichon thíngon,   \   ío in then selben gángon;
    - verse[n=7]: Sie gíangun inan klágonti   \   joh io fon ímo sagenti,
    - verse[n=8]: quam in hárto in iro múat   \   thaz sin mánagfalta guat.
    - verse[n=9]: Ward drúhtin in tho líndo   \   thes weges sámansindo,
    - verse[n=10]: gíang ouh in thera férti   \   mit in tho kósonti;
    - verse[n=11]: Ni tház sie thaz thoh dátin   \   thaz sie nan irknátin,
    - verse[n=12]: odo in álawari   \   sie wéstin wer er wári.
    - verse[n=13]: '"Wéist", quad, "iuer rédina   \   joh iuer únfrewida,'
    - verse[n=14]: ir íuerero wórto   \   get sus drúrento?"
    - verse[n=15]: Gab einer ántwurti   \   (sélb so er iz zúrnti,
    - verse[n=16]: 'thaz léid thaz ínan ruarta,   \   thaz géner es ni fúalta):'
    - verse[n=17]: '"Bist thu éino ir élilente,   \   ir ándaremo lánte,'
    - verse[n=18]: thaz thir in múate thaz nist héiz   \   thaz éllu thisu wórolt
        weiz;
    - verse[n=19]: Ouh wíht thu thes nirknáist   \   thaz níuenes gidán ist
    - verse[n=20]: in thesen ínheimon?   \   thaz múgun wir iamer wéinon!"
    - verse[n=21]: '"Waz íst thaz", quad er, "súliches?   \   nu giríhtet mih thés."'
    - verse[n=22]: 'sie záltun, so man ofto dúat,   \   thaz iro séraga muat:'
    - verse[n=23]: '"Inti thu ni hórtos hiar in lánte   \   fon themo heilánte,'
    - verse[n=24]: ist thir únkund ouh nu tház   \   wio diuri fórasago ịz was;
    - verse[n=25]: (Máhtig was er hárto   \   sínes selbes wórto,
    - verse[n=26]: joh sines sélbes dato   \   kréftig filu thráto;
    - verse[n=27]: Fora góte was iz méist,   \   -- wir zellen thír iz, thu iz ni
        wéist --
    - verse[n=28]: for állen thesen líutin,   \   thoh síe thar so gidátin!)
    - verse[n=29]: Joh wío nan ouh irquáltun,   \   zi tóde nan firsáltun
    - verse[n=30]: thie unse héroston   \   joh álle these fúriston?
    - verse[n=31]: Wir wántun thes giwísso   \   (thoh iz ni wúrti leidor só),
    - verse[n=32]: er únsih scolti irláren   \   thes mánagfalten wéwen;
    - verse[n=33]: Firfáhan unsih scólti   \   (thoh wíht es so ni wúrti)
    - verse[n=34]: thiu sín selba gúati   \   thera altun árabeiti,
    - verse[n=35]: Thes mánagfalten séres,   \   thaz wir nu thúlten lewes;
    - verse[n=36]: theiz álleswio ni wúrti   \   nub ér es duan scolti énti.
    - verse[n=37]: Thiu thíng wir hiar nu ságetun   \   joh thír ouh hiar gizélitun,
    - verse[n=38]: wizist thú thaz ana wán --   \   nust thrítto dág theiz ist gidán."
    - verse[n=39]: Bigán tho druhtin rédinon   \   then sélben sinen théganon
    - verse[n=40]: 'sines sélbes worton,   \   then líeben giférton:'
    - verse[n=41]: '"Wola dúmpmuate   \   zi mánagemo gúate,'
    - verse[n=42]: zi thesen thíngon allen,   \   thoh iuz thio búah zellen!
    - verse[n=43]: Iuz thio búah nennent,   \   joh fórasagon síngent;
    - verse[n=44]: iuer hérza thoh thiu in wár   \   ni gilóubit thes giscríbes thar!
    - verse[n=45]: Ja lámf, so sie giságetun,   \   fon Kríste sulih zélitun,
    - verse[n=46]: er áll iz so irfúlti   \   joh sélbo sulih thúlti;
    - verse[n=47]: Joh ér in sinaz ríchi,   \   in sina gúallichi,
    - verse[n=48]: mit súlichu biquámi   \   sos ímo selben zámi!"
    - verse[n=49]: Thio búah bigan er áfaron,   \   fon Móysese ouh tho rédinon,
    - verse[n=50]: jóh bigan in zéllen   \   fon fórasagon állen.
    - verse[n=51]: Ántfristota ouh filu frám   \   thaz giscríb in soso zám,
    - verse[n=52]: wio iz íagilicher zélita,   \   fon ímo súlih sageta;
    - verse[n=53]: Er zalt in mánagfalto   \   súazlichero wórto
    - verse[n=54]: ál thia selbun rédina   \   thia se scríbun thanana;
    - verse[n=55]: Zált in thes ginúagi   \   wélih es io giwúagi,
    - verse[n=56]: scóno inti réino   \   joh hárto filu kléino.
  - chapter[n=10]:
    - foreign[lg=lat-Latn]: X.
    - foreign[lg=lat-Latn]: APPROPINQUABANT CASTELLO.
    - verse[n=1]: Sih náhtun sie tho álle   \   zi themo kástelle,
    - verse[n=2]: thára zen iro sélidon   \   mit thésen selben rédinon.
    - verse[n=3]: Tho dét er selb so er wólti   \   joh rúmor fáran scolti;
    - verse[n=4]: tho nóttun sie nan ginúagi,   \   thaz er mit ín giangi.
    - verse[n=5]: '"Ni dúa thir", quadun, "thia árabeit,   \   wanta áband unsih ánageit;'
    - verse[n=6]: wis mit úns hinaht,   \   wanta fúrdir thu ni máht.
    - verse[n=7]: Ni scaltu io nú so gidúan,   \   wir gében thir hinaht suásduam;
    - verse[n=8]: ni weiz wár thu iz avur fíndes,   \   ther dág ist sines síndes."
    - verse[n=9]: Ih wéiz sie filu hárto   \   tháhtun thero wórto,
    - verse[n=10]: thiu ín thar warun méista   \   thes sines tódes drósta,
    - verse[n=11]: Fon Móysese sélben   \   joh fórasagon állen,
    - verse[n=12]: wio iz tharána ist al gizált,   \   er tódes duan scoltạ úbarwant.
    - verse[n=13]: Dét er so sie quátun   \   joh ínan ouh tho bátun,
    - verse[n=14]: ál so sie nan béitun,   \   in hús inan giléitun;
    - verse[n=15]: Tho wán ih sie gisázin,   \   tház sie saman ázin,
    - verse[n=16]: irbútun ímo tho iro gúat,   \   so man líobomo duat.
    - verse[n=17]: Nám er tho thaz selba brót   \   joh then júngoron iz bot;
    - verse[n=18]: thiu gísiuni in sih indátun,   \   joh ínan sar irknátun.
    - verse[n=19]: Tho ward in álagahun   \   sin wíht sar ni gisáhun;
    - verse[n=20]: sar io in théra fristi   \   tho ruartun se ángusti.
    - verse[n=21]: Wárd in sár tho filu léid   \   thaz er sih sár fon in firméid,
    - verse[n=22]: thaz múasin sih sin frówon   \   joh inan lángo scouon.
    - verse[n=23]: Sah ein zi ándremo   \   joh fórahtun in slíumo,
    - verse[n=24]: irquamun úngimezen   \   thes líaben gimazen,
    - verse[n=25]: Thaz síe sin so firmístun,   \   só sies wiht ni wéstun,
    - verse[n=26]: jóh inslúpta in gahun   \   then míthont se ánasahun!
    - verse[n=27]: Bigondun thíngon tho untar ín,   \   wio er giang kósonti mit ín,
    - verse[n=28]: waz es thie búah quatun,   \   sie wíht thoh sin nirknátun;
    - verse[n=29]: Wio thaz hérza bran in ín   \   unz er thíngota mit ín,
    - verse[n=30]: thuruh thio ángusti   \   joh sines líubes lusti!
    - verse[n=31]: Sie sar io thén stuntun   \   wídarortes wúntun,
    - verse[n=32]: thaz síe sih tho gidúamtin,   \   then júngoron es girúamtin.
    - verse[n=33]: Giwisso ságen ih thir éin:   \   sie záltun sar tho thésen zuein,
    - verse[n=34]: thaz inan Pétrus gisah,   \   joh sélbo er ouh mit ímo sprah;
    - verse[n=35]: Sie in tho réda datun,   \   wio síe nan ouh irknátun,
    - verse[n=36]: joh wío sie in thera férti   \   giangun kósonti.
  - chapter[n=11]:
    - foreign[lg=lat-Latn]: XI.
    - foreign[lg=lat-Latn]: STETIT JESUS IN MEDIO DISCIPULORUM SUORUM.
    - verse[n=1]: Warun thie júngoron tho   \   bi fórahtun thero Júdono
    - verse[n=2]: thuruh míhila not   \   in einaz hús gisamanot;
    - verse[n=3]: Then búachon maht thar wárten:   \   dúron so bispárten
    - verse[n=4]: stúant er untar mítten   \   thes sélben dages thrítten.
    - verse[n=5]: (Ni zemo ántdagen mín   \   quam er ávur sama zi in,
    - verse[n=6]: wanta, ih ságen thir in wár,   \   sie wárun avur sáman thar;
    - verse[n=7]: Sie flúhun ouh then selbon nót);   \   joh er in frído sar irbót,
    - verse[n=8]: gab frído (so ih thir rédinon)   \   then sinen drúttheganon;
    - verse[n=9]: Ouh blías er sie ána (so thu wéist)   \   then selbon héilegon géist,
    - verse[n=10]: thia selbun kráft sina,   \   thaz gihíaz er in ju wíla.
    - verse[n=11]: '"So wémo ir", quad, "gihéizet,   \   ir súnta mo bilázet --'
    - verse[n=12]: giwisso wízit ana wán,   \   ist mína halbun sar gidán;
    - verse[n=13]: Then ír iz avur wízet,   \   in súnta ni bilázet --
    - verse[n=14]: theist ouh fésti ubar ál   \   ána theheinig zwíval!"
    - verse[n=15]: Firgáb in thaz zi rúame   \   theiz wari in íro duame,
    - verse[n=16]: thaz sies álles wialtin   \   so wío so siez giríatin;
    - verse[n=17]: Thaz sies wíaltin filu frám,   \   so gotes théganon gizám,
    - verse[n=18]: joh sar io in théru fristi   \   iz wári filu fésti.
    - verse[n=19]: Tho wúrtun sie gidrúabte   \   zwívalemo múate,
    - verse[n=20]: ni gilóubtun thesa rédina   \   thuruh thes hérzen frewida.
    - verse[n=21]: Ni dét er thes tho bíta,   \   hiaz rúaren sina síta;
    - verse[n=22]: sie hénti ouh sino rúartin,   \   thaz sie ni zwívolotin.
    - verse[n=23]: Thaz deta drúhtin thuruh tház   \   want er giwúntoter was,
    - verse[n=24]: thaz sie álleswio ni dátin,   \   bi thíu nan thoh irknátin.
    - verse[n=25]: Want ér ward thar giwáro   \   giwúntot filu suáro,
    - verse[n=26]: zi férehe gistóchan;   \   iz wárd thoh sid giróchan.
    - verse[n=27]: Síe ouh tho so dátun   \   joh noh tho zuívolotun;
    - verse[n=28]: was in thaz hérza filu fró,   \   bi thiu wúntorotun sie sih só.
    - verse[n=29]: 'So gibúrit mánne   \   thara er so gínget thanne:'
    - verse[n=30]: gisihit thaz súaza liabaz sín,   \   thoh fórahtit theiz ni mégi
        sin.
    - verse[n=31]: Súlih hiar ouh rúarta   \   thie selbun Krístes druta;
    - verse[n=32]: sie hábetun nan in hánton   \   hérzen zuívolonton.
    - verse[n=33]: Híaz er imo thánne   \   geban zi ézanne;
    - verse[n=34]: noh warun zuíviline   \   thie selbun drúta sine.
    - verse[n=35]: Sus lókota er mit mínnon   \   thie drutménnisgon,
    - verse[n=36]: sus io thésen datin,   \   tház sie nan irknátin;
    - verse[n=37]: Thaz fón in wurti fúntan   \   thaz ér was selbo irstántan,
    - verse[n=38]: joh sie giwísso ouh wéstin   \   thaz ér stuant fon then réstin.
    - verse[n=39]: Wanta iz mag man wízan:   \   ther the wilit ézan,
    - verse[n=40]: thaz inan líb ruarit,   \   joh líchamon fuarit.
    - verse[n=41]: Áz er fora in tho tháre,   \   thaz wéstin sie zi wáre,
    - verse[n=42]: thaz er thaz férah habeta,   \   in líchamen lebeta.
    - verse[n=43]: Tho nám er thaz er léibta,   \   mit thíu er in ouh tho líubta;
    - verse[n=44]: gáb in thaz zi súazi,   \   thaz íagilih thes ázi.
    - verse[n=45]: Mánota er sie tho álles   \   thes éreren thínges,
    - verse[n=46]: thaz er gizálta iz allaz ín   \   unz er ér ju was mit ín;
    - verse[n=47]: Er deta in óffan állaz   \   thaz giscríb follaz,
    - verse[n=48]: mérota in thie wízzi   \   ménnisgon zi núzzi;
    - verse[n=49]: Thaz íagilih firnámi   \   tharána thaz gizámi,
    - verse[n=50]: thaz drúhtin thiz so wólta,   \   joh sús ouh wésan scolta.
  - chapter[n=12]:
    - foreign[lg=lat-Latn]: XII.
    - foreign[lg=lat-Latn]: SPIRITALITER.
    - verse[n=1]: Lékza therero wórto   \   thiu gruazit zéichan harto,
    - verse[n=2]: rácha filu mára   \   joh thrato séltsana;
    - verse[n=3]: Iz íst (thaz ni híluh thih)   \   wúntoron managen úngilih,
    - verse[n=4]: thísu selba rédina   \   thia wir hiar scríbun obana.
    - verse[n=5]: Éigun uns thiu gotes wérk   \   harto míhilaz gibérg,
    - verse[n=6]: thaz wir thes bigínnen,   \   wir súlicho dati zéllen.
    - verse[n=7]: Ist thaz selba mári   \   harto séltsani,
    - verse[n=8]: 'harto rúmo oba unsan wán   \   sulih rácha gidán:'
    - verse[n=9]: In wélicha wisun wúrti   \   ther mán was in gibúrti
    - verse[n=10]: (joh wir gilóuben thaz ouh frám,   \   er waran líchamon nam,
    - verse[n=11]: Joh habet fásto ouh unser múat,   \   sid er fon tóde selbo irstúant,
    - verse[n=12]: giwisso wízun wir tház   \   theiz sid war líchamo was) --
    - verse[n=13]: Wío er selbo quámi   \   (thaz ist séltsani)
    - verse[n=14]: bisparten dúron thara zi ín   \   joh stuant thar mítten untar
        in!
    - verse[n=15]: Wir scúlun hiar nu súntar   \   gizellen ánder wuntar,
    - verse[n=16]: thésemo gimachaz,   \   thaz wir firstánten thiz thiu baz;
    - verse[n=17]: Thaz wir fon séltsane   \   wóla megin sáre
    - verse[n=18]: irkénnen so iz giscríban stat,   \   thia wúntarlichun gótes dat.
    - verse[n=19]: Mánnilih weiz gúater,   \   thaz thíarna ist Kristes múater,
    - verse[n=20]: thiu nan bár so er wólta,   \   tho er bunsih stérban scolta.
    - verse[n=21]: Bar si frúma mánagen   \   mit iro lídin alangen,
    - verse[n=22]: ni thúlta si in giwíssi   \   nihein irwártnissi,
    - verse[n=23]: Tho er bi únsih wolta dówen,   \   mit thiu thia wórolt frowen,
    - verse[n=24]: 'tház si sin ginúzzi   \   in thes líchamen brúzzi:'
    - verse[n=25]: Waz wúntoro ist thaz wólta   \   ther iamer lében scolta,
    - verse[n=26]: er ingiang úngimerrit   \   dúron so bispérrit,
    - verse[n=27]: Tho er ward zi mánne   \   bi sie zi irstérbanne,
    - verse[n=28]: álangera múater,   \   ther gotes sún guater,
    - verse[n=29]: Giháltenera thíarnun,   \   ther selbo drúhtines sun?
    - verse[n=30]: ubar bédu det er tház,   \   só thiu sin giwált was.
    - verse[n=31]: Hiar lisis thu óuh gizami   \   ánder seltsani,
    - verse[n=32]: hárto mihil wúntar   \   fon selben Kríste ouh suntar.
    - verse[n=33]: Theist giwís io so dág:   \   thaz man girúaren mag,
    - verse[n=34]: thaz iz mág (so ih rédinon)   \   wértisal irkóboron.
    - verse[n=35]: Yróugt uns hiar gimúato   \   unser drúhtin guato
    - verse[n=36]: sih zi rúarenne ubar ál,   \   thér thoh iamer lében scal;
    - verse[n=37]: Sih zi rúarenne,   \   thia wúntun ouh zi séhanne,
    - verse[n=38]: thoh inan tód (giloubi mír)   \   ni scúli ruaren fúrdir,
    - verse[n=39]: Joh wértisal nihéinaz   \   (giwisso wízist thu thaz
    - verse[n=40]: ál sos ih thir rédinon)   \   fúrdir ubarkóboron;
    - verse[n=41]: Thaz wari wúntarlih thiu dát,   \   só siu thar giscríban stat,
    - verse[n=42]: úngilih in gúatin   \   io ánderen sinen dátin,
    - verse[n=43]: Úngilih, so ih zéllu,   \   thísu thing éllu,
    - verse[n=44]: állo theso dáti,   \   thaz drúhtines giráti;
    - verse[n=45]: Thaz sie gúallichi   \   instúantin in thera líchi,
    - verse[n=46]: joh so frónisg gimah   \   so mennisgo ér ni gisah;
    - verse[n=47]: Joh íamer westin thánne   \   thie sine hóldon alle,
    - verse[n=48]: thie tho thár warun   \   joh ouh sídor quamun,
    - verse[n=49]: Tház er in natúru   \   was sélbo ther zi wáru,
    - verse[n=50]: théra érerun wesini,   \   so iz ér sah sin githígini.
    - verse[n=51]: Nóh ist ouh hiar méra   \   thera frónisgun léra,
    - verse[n=52]: thero drúhtines dáto,   \   thes wir bithúrfun thrato,
    - verse[n=53]: Thaz wír firnemen álle   \   waz thíu racha wólle,
    - verse[n=54]: joh wáz siu hiar bizéine   \   inti uns zi frúmu meine,
    - verse[n=55]: Thie sélbun zua gífti   \   (es sínt uns harto thúrfti),
    - verse[n=56]: thie zuá gifti dróstes,   \   thes sélben gotes géistes.
    - verse[n=57]: Hiar lérit thiu sin stímna   \   unsih zuá minna,
    - verse[n=58]: tho er in zuíro (so thu wéist)   \   gab then héilegon geist;
    - verse[n=59]: Tho er sie híar thaz anablías,   \   thaz er in ér ju gihíaz,
    - verse[n=60]: fon hímile inan sid ouh gáb,   \   so er in ér ju firgáb.
    - verse[n=61]: Érist gab er in thaz gúat   \   thar er in géginwertig stuant,
    - verse[n=62]: joh sánta in avur sidor tház   \   tho er in hímile gisaz.
    - verse[n=63]: Theist ther héilego géist,   \   mit thiu er se drósta sidor méist,
    - verse[n=64]: sid sino géginwerti   \   er nám fon iro hénti.
    - verse[n=65]: Mit thíu ist gizeinit mánnon,   \   sih untar ín io mínnon,
    - verse[n=66]: joh ouh thiu mínna (so thu wéist)   \   si io zi drúhtine meist.
    - verse[n=67]: In érdu gab er in then géist,   \   thaz man firnémen thaz io méist,
    - verse[n=68]: thaz mínna sie ginúage,   \   joh káritas gifúage;
    - verse[n=69]: Sid gáb er nan fon óbana,   \   thaz man firnámi thanana,
    - verse[n=70]: thaz sie scúlun thuruh nót   \   minnon gót so er gibót.
    - verse[n=71]: Mit thiu kúndt er hiar ouh mánnon,   \   thaz síe sih erist mínnon,
    - verse[n=72]: thaz síe biquemen fóllon   \   mit thiu zen gótes minnon;
    - verse[n=73]: So er érist hiar in érdu   \   then géist gab, soso ih zéllu,
    - verse[n=74]: áfter thiu fon hímilon,   \   so íh thir hiar ouh rédinon.
    - verse[n=75]: Nist ménnisgono wízzi   \   ni wédar ana ander núzzi,
    - verse[n=76]: joh ér sih góte leidit,   \   ob ér siu zuei giscéidit.
    - verse[n=77]: Bi thiu símes io zi góte funs   \   mit then mínnon untar úns,
    - verse[n=78]: joh ínan harto mínnon;   \   so quimit iz wóla mannon!
    - verse[n=79]: Nist thiu mínna sumirih   \   kreftin ánderen gilih
    - verse[n=80]: (giwisso wízist thu thaz),   \   thía wir heizen káritas.
    - verse[n=81]: Gilóbot ist si hárto   \   Páules selbes wórto,
    - verse[n=82]: sines sélbes bredigon,   \   thiu káritas so ih thir rédinon;
    - verse[n=83]: Lóbot sia giwáro   \   ther brédigari máro
    - verse[n=84]: filu mánagfalto   \   sínes selbes wórto.
    - verse[n=85]: 'Thóh er si so mári   \   joh ouh so wís wari:'
    - verse[n=86]: ni irzált er thaz gimúati,   \   thia mánagfaltun gúati,
    - verse[n=87]: Odo er íra dohti,   \   zi énte queman móhti,
    - verse[n=88]: thera ira frámbari;   \   bi thíu ist si so mári.
    - verse[n=89]: Zalt er mánagfaltaz gúat   \   ufan sía joh thes ginúag,
    - verse[n=90]: joh lúad sia hárto guates   \   joh suásliches múates.
    - verse[n=91]: Theist es állero meist   \   wi es drúhtin quít, so thu weist,
    - verse[n=92]: bí thia selbun mínna   \   thia er lérta wórolt alla;
    - verse[n=93]: Wio er lerta drúta sine   \   hiar in wóroltlibe,
    - verse[n=94]: wi er zálta in fon theru mínnu   \   mit sínes selbes stímmu;
    - verse[n=95]: Quad man irkénnen scolti:   \   ther sía mínnon wolti,
    - verse[n=96]: joh thaz gibót mit willen   \   wolti émmizen irfúllen --
    - verse[n=97]: Thaz thíe warin gúate   \   joh góte filu drúte;
    - verse[n=98]: zi thiu zóh er hiar in líbe   \   thie júngoron sine.
    - verse[n=99]: Bi thiu dúemes uns io hiar in múat   \   thaz filu míhila guat,
    - verse[n=100]: thia filu scónun wunna;   \   thaz héizit avur mínna!
  - chapter[n=13]:
    - foreign[lg=lat-Latn]: XIII.
    - foreign[lg=lat-Latn]: MANIFESTAVIT SE JESUS AD MARE TYBERIADIS.
    - verse[n=1]: Ih zéll uns hiar zi núzzi   \   bi einaz físgizzi,
    - verse[n=2]: wio sie ouh thár gidatun   \   joh selbon Kríst irknatun.
    - verse[n=3]: Fuar Petrus físgon in war   \   (sélbo maht thu iz lésan thar,
    - verse[n=4]: giloubi wórton minen)   \   mit sehs giséllon sinen.
    - verse[n=5]: 'Sie arabéitotun   \   thia náht al in giméitun:'
    - verse[n=6]: thie físga in al ingíangun,   \   nihéinan ni gifíangun.
    - verse[n=7]: Er stúant in themo stáde thar   \   tho thes mórganes sar,
    - verse[n=8]: thánana er tho zi ín sprah   \   thar er sie físgon gisah,
    - verse[n=9]: Oba íro thehein wiht hábeti   \   thes in in wéidu zaweti,
    - verse[n=10]: fríunton ouh zi núzzin,   \   gifángan mit then nézzin.
    - verse[n=11]: Sie ímo sar tho ságetun,   \   tház sies wiht ni hábetun;
    - verse[n=12]: ságetun, so ih nu zélita,   \   thaz ín es wiht ni záweta.
    - verse[n=13]: Er quád sie sih gifíartin,   \   zi zésue gikértin,
    - verse[n=14]: thaz in thánne zaweti,   \   soso ér in selbo zéliti.
    - verse[n=15]: 'Sie wúrfun tho zi zésue   \   thaz iro nézzi in then sé:'
    - verse[n=16]: ín quam sar ingégini   \   físgo mihil ménigi.
    - verse[n=17]: Zúgun sie tho ginóto,   \   wanta iro was fílu thrato,
    - verse[n=18]: zi stáde joh zi sánte,   \   zi thúrremo úzlente,
    - verse[n=19]: Thría stunton fínfzug   \   (thes duent búah thar gihúgt),
    - verse[n=20]: ouh thrí, so ih thir rédinon   \   (thaz zéllent evangélion).
    - verse[n=21]: Thaz nezzi dróf thoh ni brást,   \   thoh iro wári sulih lást,
    - verse[n=22]: iz al wóla, so gizam,   \   álangaz zi stáde quam.
    - verse[n=23]: Quad Johánnes, gotes drút,   \   zi then ginózon ubarlut,
    - verse[n=24]: sprah in álawari,   \   theiz selbo drúhtin wari.
    - verse[n=25]: Pétrus sar thés sindes   \   bigonda suímmannes,
    - verse[n=26]: mit mínnu joh mit wíllen:   \   ni móht er mo gistíllen;
    - verse[n=27]: Thie ánthere zi lánte   \   quamun fériente,
    - verse[n=28]: ér ni mohta irbítan,   \   want er nan mínnota so fram.
    - verse[n=29]: Gágant er sar ouh zíoro   \   then ginózon filu scíoro;
    - verse[n=30]: thaz nézzi, so thu lísist thar,   \   zóh er in then stád sar.
    - verse[n=31]: So sie zi stáde quamun,   \   sie thar fíur gisahun,
    - verse[n=32]: brót ouh thar zi hénti   \   joh fisga brátenti.
    - verse[n=33]: Hiaz er ézzan sare   \   zi dágamuase tháre
    - verse[n=34]: mit ímo thar in wára   \   thie sine físgara,
    - verse[n=35]: Joh híaz er sie ouh giwísso   \   bríngan thero físgo
    - verse[n=36]: thie sie tho thés fartes   \   gifiangun míthontes.
  - chapter[n=14]:
    - foreign[lg=lat-Latn]: XIV.
    - foreign[lg=lat-Latn]: MYSTICE.
    - verse[n=1]: Thaz bizéinot mihil gúat   \   thaz drúhtin thar in stáde stuant,
    - verse[n=2]: thaz ér ni drat thio úndun mer,   \   soso er ju déta for in ér.
    - verse[n=3]: Únodi ist iz hárto   \   sus frénkisgero wórto
    - verse[n=4]: thia kléini al zi giságanne   \   joh zi irrékenne;
    - verse[n=5]: Thoh wíll ih es mit wíllen   \   hiar lúzilin gizéllen,
    - verse[n=6]: gizéigon ouh in wára   \   war thú es lisis méra.
    - verse[n=7]: Ther stád bizeinot lústi   \   thes sines líbes festi,
    - verse[n=8]: thia er ginám in sina hánt,   \   tho er tód ubarwánt;
    - verse[n=9]: Ther sé bizeinot dáti   \   joh worolt únstati,
    - verse[n=10]: thíu sih io zi nóti   \   hiar ferit stózenti.
    - verse[n=11]: Thar wárun mit githuínge   \   thie júngoron noh tho ínne,
    - verse[n=12]: sie scolta rúaren noh tho mér   \   thaz selba wóroltlicha sér.
    - verse[n=13]: Thaz hábeta mit then máhtin   \   ther éwinigo drúhtin
    - verse[n=14]: úbarwuntan, thaz ist wár;   \   bi thiu stúant er tho in stáde
        thar,
    - verse[n=15]: 'Sélb so er rehto quáti   \   in thérera selbun dáti:'
    - verse[n=16]: '"ni bin fúrdir ih mit mánnon   \   in thesen wóroltundon;'
    - verse[n=17]: Thia zessa drát ih untar fúaz,   \   si furdir dáron mir ni múaz,
    - verse[n=18]: joh stán nu mit gilústi   \   in éwinigeru fésti!"
    - verse[n=19]: Waz thaz nézzi zeinit,   \   ther rim thero físgo meinit,
    - verse[n=20]: thero júngorono ménigi,   \   thaz théro warun síbini;
    - verse[n=21]: Thaz brót in themo dísge   \   mit gibrátanemo físge,
    - verse[n=22]: joh tház ouh thuruh thía last   \   thaz selba nézzi ni brast;
    - verse[n=23]: Thaz Pétrus thaz in stád ouh zoh,   \   thaz imo físg nihein inflóh,
    - verse[n=24]: 'thaz Krist zi júngist hiar gisáz   \   mit knehton síbinin inti
        áz:'
    - verse[n=25]: Gregórius ther gúato   \   er spúnota iz gimúato,
    - verse[n=26]: joh filu scóno in war mín,   \   so ist giwónaheit sín;
    - verse[n=27]: Iz Augustínus rechit   \   joh fílu kleino inthékit,
    - verse[n=28]: ther uns hárto mánag guat   \   offan scóno giduat.
    - verse[n=29]: Sie thiz béde gruazent   \   joh uns iz hárto suazent;
    - verse[n=30]: thésses thi ih nu hiar giwúag,   \   es ist uns fóllon thar ginúag.
  - chapter[n=15]:
    - foreign[lg=lat-Latn]: XV.
    - foreign[lg=lat-Latn]: CUM ERGO PRANDISSENT, DICIT JESUS PETRO.
    - verse[n=1]: Só sie thar tho gázun   \   thie thar mit ímo sazun,
    - verse[n=2]: mit selb drúhtine   \   thie liebun drúta sine,
    - verse[n=3]: Quad tho drúhtin selbo sús:   \   "mínnost thu mih, Pétrus?
    - verse[n=4]: mínnost thu mih filu mér   \   thanne thín ginoz ánder?"
    - verse[n=5]: '"Thú weist, druhtin", quad er, "mín,   \   thaz ih mínna haben
        thín,'
    - verse[n=6]: joh thú mir bist in mínnon   \   fora allen wóroltmannon."
    - verse[n=7]: 'Quad ér: "theih thir gibíete,   \   thaz hábe thu fasto in múate,'
    - verse[n=8]: joh íl iz io irfúllen   \   mit hórsglichemo wíllen.
    - verse[n=9]: Gihalt mir scáf minu   \   (mínu, nales thínu),
    - verse[n=10]: fúatiri siu io zi wáru   \   mit mínes selbes leru."
    - verse[n=11]: Druhtin ávur zi imo sprah,   \   thaz man ér ni gisah
    - verse[n=12]: 'thaz er éino dati   \   so thiko frágeti:'
    - verse[n=13]: '"Pétrus, dua mih wísi,   \   oba ih thir líob filu si,'
    - verse[n=14]: mit mínnu thines múates   \   mir únnis alles gúates?"
    - verse[n=15]: Gab avur ántwurti   \   Pétrus mit giwúrti,
    - verse[n=16]: 'zalta drúhtine   \   thie githánka sine:'
    - verse[n=17]: '"Thu wéist, druhtin gúato,   \   thaz ih thih mínnon thrato,'
    - verse[n=18]: thaz thu líobo miner bíst,   \   mir ánder fora thír nist."
    - verse[n=19]: '"Dúa", quad drúhtin, "thuruh nót   \   so ih híar thir óbana gibót;'
    - verse[n=20]: in hérzen si iz bifángan,   \   ni láz es wiht ingángan.
    - verse[n=21]: Bisih mir lémbir minu   \   (mínu, nales thínu),
    - verse[n=22]: in ín gidua thia wórolt wis,   \   wio filu hóld thu mir sís."
    - verse[n=23]: Er thríttun stunt nan grúazta,   \   want er in ímo buazta
    - verse[n=24]: thaz er ér ju in war mín   \   so thiko lóugnita sin;
    - verse[n=25]: Ther thría stunton jáhi,   \   so thiko inflóhan wari;
    - verse[n=26]: 'thia minna zálti hiar, so zám,   \   ther er so séro hintarquám:'
    - verse[n=27]: '"Pétrus, avur zéli mir,   \   bin ih líob filu thír?'
    - verse[n=28]: ist thaz hérza thinaz   \   mir wárlicho holdaz?"
    - verse[n=29]: Erquám er ana bága   \   thera thíkun gotes frága,
    - verse[n=30]: 'er was es harto únfro,   \   joh gab er ántwurti avur thó:'
    - verse[n=31]: '"Thu selbo drúhtin alles bíst   \   joh wéist al thaz in wórolt
        ist,'
    - verse[n=32]: thu weist thir sélbo anan mír   \   thia mina mínna zi thir."
    - verse[n=33]: '"Firním", quad er, "thia rédina   \   thia ih zálta thir hiar
        óbana;'
    - verse[n=34]: thaz ih wílle, so thu wéist,   \   laz thir wésan thaz io méist.
    - verse[n=35]: Nu fúatiri scáf minu   \   (mínu, nales thínu),
    - verse[n=36]: in ín dua hárto filu scín,   \   wio liob thir húldi mino sin.
    - verse[n=37]: Húgi hiar nu hárto   \   thero mínero worto,
    - verse[n=38]: 'in hérzen kléibi siu nu sár,   \   wanta ih ságen thir in álawar:'
    - verse[n=39]: Unz thu júng wari,   \   so wás thir thaz gizámi,
    - verse[n=40]: thaz thu thir sélbo gurtos   \   joh gíangi thara thu wóltos.
    - verse[n=41]: Thu thénist thino hénti   \   sar thu bist áltenti,
    - verse[n=42]: giwisso thaz ni híluh thih,   \   so gurtit ánderer thih;
    - verse[n=43]: 'Thih leitit fílu manno   \   thara thú ni gengist gérno:'
    - verse[n=44]: thu scált iz thoh irfúllen   \   mit thinemo únwillen."
    - verse[n=45]: Er mit thíu mo zálta   \   thaz wérdan thaz noh scólta,
    - verse[n=46]: thaz man nan gifíangi,   \   in krúci nan irhíangi.
  - chapter[n=16]:
    - foreign[lg=lat-Latn]: XVI.
    - foreign[lg=lat-Latn]: DE ASCENSIONE DOMINI.
    - verse[n=1]: Tho drúhtin wolta réison,   \   sin selbes ríches wison,
    - verse[n=2]: sid themo síge, so gizám,   \   then er in sátanase nam;
    - verse[n=3]: Fon thémo er unsih rétita,   \   in héllu nan gistréwita,
    - verse[n=4]: 'giwán ouh mit githwínge   \   in sin selbes héiminge:'
    - verse[n=5]: Gibót er sinen théganon   \   sid tho thésen redinon,
    - verse[n=6]: thaz wóla sie iz firnámin,   \   ingegin ímo quamin;
    - verse[n=7]: Gibót in thaz sie giíltin   \   zi then sélben sconen zítin,
    - verse[n=8]: thára er tho giméinta   \   joh sélbo in iz gizéinta.
    - verse[n=9]: Sie íltun íro thuruh nót,   \   so er in sélbo tho gibót,
    - verse[n=10]: thia fárt sie al so gisítotun   \   joh selbon drúhtin betotun.
    - verse[n=11]: Er in tho náhor gigiang   \   joh sie súazlicho intfiang,
    - verse[n=12]: thoh ráfst er se erist hárto   \   sines sélbes worto,
    - verse[n=13]: Thaz in thera úngiwurti   \   thaz hérza in was so hérti,
    - verse[n=14]: ni gilóubtun sar then gáhun   \   thi erstántan nan gisáhun.
    - verse[n=15]: Fílu er ín tho zálta,   \   so er fón in fáran scolta,
    - verse[n=16]: thaz ín iz wari fésti   \   in thes hérzen brusti.
    - verse[n=17]: Er in thar ouh zálta   \   spracha mánagfalta
    - verse[n=18]: 'wórton ginúhtin;   \   joh spráh ouh sus tho drúhtin:'
    - verse[n=19]: '"In hímile inti in érdu   \   so wált ih es mit állu,'
    - verse[n=20]: gigéban sint mir zi hénti   \   ellu wóroltenti.
    - verse[n=21]: Nu scál ih iuih sénten,   \   in thíonost minaz wénten,
    - verse[n=22]: gizellet wóroltthiote   \   ál theih iu gibíete.
    - verse[n=23]: Faret brédigonti   \   so wít so thisu wórolt si,
    - verse[n=24]: joh kundet éllu thisu thing   \   úbar thesan wóroltring;
    - verse[n=25]: Gizéllet in ouh filu frám,   \   theih sélbo hera in wórolt quam,
    - verse[n=26]: thaz thiu min géginwerti   \   giwéihti thia iro hérti.
    - verse[n=27]: Mines sélbes lera   \   thia dúet in filu mára,
    - verse[n=28]: tóufet sie inti brédigot,   \   thaz sie gilóuben in got.
    - verse[n=29]: Árme joh thie ríche   \   so gén iu al gilíche,
    - verse[n=30]: so waz so in érdu habe líb,   \   thaz si gómman inti wíb,
    - verse[n=31]: 'Óba sie thes gigáhent,   \   zi gilóubu sih gifáhent:'
    - verse[n=32]: gidóufit werden álle;   \   so ist iro lába thanne.
    - verse[n=33]: 'Ther avur thés ni giílit,   \   mit dóufu sih ni wíhit:'
    - verse[n=34]: ni gilóubit thanne ouh thuruh nót,   \   so íst er ju firdámnot.
    - verse[n=35]: Zéichono éigit ir giwált   \   zi wírkenne ubar wóroltlant,
    - verse[n=36]: 'thiu ir mih dúan sahut   \   unz ir mit mír warut:'
    - verse[n=37]: Hórngibruader héilet,   \   so slíumo ir iz giméinet,
    - verse[n=38]: thie suhti thána fuaret   \   so slíumo so ir se rúaret;
    - verse[n=39]: Dóte man irquíket   \   thar ir zi mír es thigget,
    - verse[n=40]: tharzúa sin ouh gizálte   \   béttirison álte.
    - verse[n=41]: Thiu kráft ist iu giméini,   \   thaz nist únheili
    - verse[n=42]: in wórolti zi ware,   \   nub ír sa heilet sáre.
    - verse[n=43]: Ni mag díufal thara ingégin sin   \   thar ír ginennet námon mín,
    - verse[n=44]: so wár ir es biginnet,   \   ir widar ímo ringet.
    - verse[n=45]: Ir ni thúrfut bi thiu,   \   ih bin íamer mit iu;
    - verse[n=46]: iu ni brístit min mér,   \   drof ni fórahtet thaz sér!"
  - chapter[n=17]:
    - foreign[lg=lat-Latn]: XVII.
    - foreign[lg=lat-Latn]: IGITUR QUI CONVENERANT, INTERROGABANT EUM.
    - verse[n=1]: Sie thíz al tho firnámun   \   thie thara zi ímo quamun,
    - verse[n=2]: 'tho frágetun nan giméino   \   joh hárto filu kléino:'
    - verse[n=3]: '"Wil thu thaz ríchi, druhtin,   \   mit thínes selbes máhtin'
    - verse[n=4]: ersézen thesen líutin   \   nu sar in thésen zitin?"
    - verse[n=5]: '"Nist íu", quad er, "noh mánne   \   thaz zi wízanne,'
    - verse[n=6]: thaz min fáter so githuáng   \   inti ínnan sinaz dréso barg,
    - verse[n=7]: Theiz hiar in wóroltfristi   \   mán nihein ni wésti,
    - verse[n=8]: zi wízanne iz firbári   \   wár thiu zit wari.
    - verse[n=9]: Thoh quément iu thio máhti,   \   giwalt joh gótes krefti,
    - verse[n=10]: thio gíbit iu mit mir méist   \   ther selbo héilogo geist;
    - verse[n=11]: So birut mir úrkundon   \   mit míhilen rédinon,
    - verse[n=12]: mit kréftigera hénti   \   in ellu wóroltenti."
    - verse[n=13]: Yrhúab er sih so er thaz gispráh,   \   thar sin githígini iz gisáh,
    - verse[n=14]: joh fuar, sos ímo selben zám,   \   zi sinemo fáter thanana er
        quám;
    - verse[n=15]: Zi sin selbes ríche, so gizám,   \   sid ér in tode sígu nam,
    - verse[n=16]: in lúfte filu scóno   \   ther gotes sún frono.
    - verse[n=17]: Ther nist in álawari   \   ther er thia stráza fuari,
    - verse[n=18]: ther ér io thaz gidáti,   \   then selbon wég gidrati;
    - verse[n=19]: Er fúar ouh sama hérasun,   \   want er ist thíarnun sun,
    - verse[n=20]: nist man in álawari   \   ther er so héra quami.
    - verse[n=21]: Firliaz er thia érda ouh * thuruh tház,   \   wanta wírdig si ni
        wás
    - verse[n=22]: bira míssodati,   \   thaz er sia fúrdir drati.
    - verse[n=23]: Sie híntarquamun gáhun,   \   joh sie after ímo sahun,
    - verse[n=24]: sih wúntorotun hárto   \   súlichero férto.
    - verse[n=25]: Thia súnnun joh then mánon   \   so úbarfuar er gáhon,
    - verse[n=26]: joh állan thesan wóroltring,   \   ni gisah man ér io sulih thíng;
    - verse[n=27]: Sar zi théru stullu   \   thiu zuelif zéichan ellu,
    - verse[n=28]: io sar bi thémo thinge   \   in themo úahalden rínge;
    - verse[n=29]: Ubar thaz síbunstirri   \   joh ther wágano gistélli,
    - verse[n=30]: then drachon níewihtes min,   \   ther sih thar wíntit untar in;
    - verse[n=31]: Satúrnum ouh then drágon,   \   polónan ouh then stétigon,
    - verse[n=32]: then thu in bérehtera naht   \   so kúmo thar giséhan maht.
    - verse[n=33]: Iz ist zi láng manne   \   sus al zi nénnenne,
    - verse[n=34]: al thaz séltsani   \   thes hímiles gimali;
    - verse[n=35]: Thoh nist nihéin sterro   \   ni er úbarfuari ferro;
    - verse[n=36]: quédan man iz wóla muaz:   \   alle drát er se untar fuaz!
    - verse[n=37]: Kápfetun sie lángo,   \   was wúntar sie thero thíngo,
    - verse[n=38]: mit hánton oba then óugon,   \   thaz báz sie mohtin scóuon;
    - verse[n=39]: Sie irlúagatun nan kúmo   \   zi júngist filu rúmo;
    - verse[n=40]: thar wolkono óbanentig ist,   \   thar sáhun sie nan náhist.
  - chapter[n=18]:
    - foreign[lg=lat-Latn]: XVIII.
    - foreign[lg=lat-Latn]: CUMQUE INTUERENTUR IN CAELUM.
    - verse[n=1]: Únz sie thar tho stúantun,   \   tharafter lúagetun,
    - verse[n=2]: thar stuantun mán tho zuene   \   joh hárto filu scóne.
    - verse[n=3]: Sie quatun zi ín sos iz zám:   \   "wes scówot ir thar, guate mán?
    - verse[n=4]: ziu sínt thie iuo wízzi   \   thes sulih fíruwizzi?
    - verse[n=5]: 'Ir ni thúrfut bi thiu:   \   er quimit ávur sama zi íu:'
    - verse[n=6]: zi thera sélbun wisun   \   so er hína fuar nu thárasun.
    - verse[n=7]: Er fuar io thémo mezze   \   zi sínes sélbes sezze,
    - verse[n=8]: zi sin selbes gúallichi   \   in sines fáter richi,
    - verse[n=9]: Ubar hóhi hímilo,   \   inti íst in allen óboro,
    - verse[n=10]: zi díuri thar sin fáter was,   \   zi sin selbes zésuer gisaz.
    - verse[n=11]: Thar scówot er sin ríchi,   \   thaz hoha hímilrichi;
    - verse[n=12]: nist wiht in érdu ouh, wizist tház,   \   gisíuni sin firhólanaz."
    - verse[n=13]: Iz mág uns wesan thráti:   \   er síhit unso dáti,
    - verse[n=14]: húgu in then githánkon,   \   ni múgun wir thaz biwánkon;
    - verse[n=15]: Sint unsu wórt in rihti   \   in síneru gisíhti;
    - verse[n=16]: irthénkit wíht io mannes múat:   \   er ím es alles réda duat!
  - chapter[n=19]:
    - foreign[lg=lat-Latn]: XIX.
    - foreign[lg=lat-Latn]: DE DIE JUDICII.
    - verse[n=1]: Thes hábet er ubar wóroltring   \   giméinit einaz dágathing,
    - verse[n=2]: thíng filu hébigaz,   \   zi sorganne éigun wir bi thaz.
    - verse[n=3]: Thir zéllu ih híar ubarlút:   \   nist nihéinig siner drút,
    - verse[n=4]: thes álleswio bigínne   \   ni er quéme zi themo thínge.
    - verse[n=5]: Quément thara ouh thánne   \   thie wénegun álle
    - verse[n=6]: thie híar gidatun fóllon   \   then iro múatwillon.
    - verse[n=7]: Zi zéllenne ist iz suári!   \   nist ther fon wíbe quami
    - verse[n=8]: (es irquímit muat mín),   \   nub er thár sculi sin;
    - verse[n=9]: Ni síe sculin hérton   \   thar iro dáti renton
    - verse[n=10]: al io giwísso umbiríng,   \   theist filu jámarlichaz thíng!
    - verse[n=11]: Ward wóla in then thíngon   \   thie selbun ménnisgon,
    - verse[n=12]: thie thar thoh bígonoto   \   sint síchor iro dáto;
    - verse[n=13]: In thie thoh úbil thanne   \   nist wiht zi zéllenne,
    - verse[n=14]: mit thíu sih thoh biwérien   \   joh étheswio ginérien!
    - verse[n=15]: Wanta es nist lába furdir,   \   thaz gilóubi thu mir,
    - verse[n=16]: er wérgin megi ingángan   \   (wérd er thar bifángan),
    - verse[n=17]: Nub er scúli thuruh nót   \   (wérd er thar birédinot)
    - verse[n=18]: thúlten thanne in éwon   \   thes hélliwizes wéwon.
    - verse[n=19]: Ward wóla in then thíngon   \   thie selbun ménnisgon,
    - verse[n=20]: thie thar thoh bígonoto   \   sint síchor iro dáto!
    - verse[n=21]: Weist thu wío bi thia zít   \   ther gotes fórasago quít?
    - verse[n=22]: er zélit bi thaz selba thíng,   \   thaz thar si míhilaz githuíng;
    - verse[n=23]: In ímo man thar lésan mag   \   theiz ist ábulges dag,
    - verse[n=24]: árabeito, quísti,   \   joh managoro ángusti;
    - verse[n=25]: Thaz íst ouh dag hórnes   \   joh éngilliches gálmes,
    - verse[n=26]: thie blásent hiar in lánte,   \   thaz worolt úfstante;
    - verse[n=27]: Theist dag ouh níbulnisses   \   joh wíntesbruti, léwes!
    - verse[n=28]: thiu zuei firwázent thanne   \   thie súntigon alle;
    - verse[n=29]: Hérmido ginóto   \   joh wénagheiti thráto
    - verse[n=30]: (waz mag ih zéllen thir hiar mér?) --   \   thes ist ther dág al
        foller!
    - verse[n=31]: Lási thu io thia rédina,   \   wio drúhtin threwit thánana?
    - verse[n=32]: thar dúat er zi gihúgte,   \   er thanne hímil scutte.
    - verse[n=33]: Wér ist manno in lánte   \   ther thánne witharstánte,
    - verse[n=34]: thanne er iz zi thíu gifiarit   \   thaz sih ther hímil ruarit;
    - verse[n=35]: Thánne er mit giwélti   \   ist inan fáltonti
    - verse[n=36]: (queman mág uns thaz in múat!),   \   so man sinan lívol duat.
    - verse[n=37]: Níst ther dag sumiríh   \   dagon ánderen gilih,
    - verse[n=38]: thaz sar man in githánkon   \   thar mégi wiht biwánkon;
    - verse[n=39]: Gibórganero dáto   \   ni plígit man hiar nu thráto,
    - verse[n=40]: sih ougit thár ana wánk   \   ther selbo lúzilo githank.
    - verse[n=41]: Ward wóla ménnisgon   \   in thén selben thíngon,
    - verse[n=42]: thie thar thoh bígonoto   \   sint síchor iro dáto;
    - verse[n=43]: In thie thoh úbil thanne   \   nist wiht zi zéllenne,
    - verse[n=44]: mit thíu sih thoh biwérien   \   joh étheswio ginérien!
    - verse[n=45]: Ni lósent thar in nóti   \   góld noh diuro wáti,
    - verse[n=46]: ni hilfit gótowebbi thár   \   noh thaz sílabar in war;
    - verse[n=47]: Ni mag thar mánahoubit   \   helfan héreren wiht,
    - verse[n=48]: kínd noh quéna in ware,   \   sie sorgent íro thare;
    - verse[n=49]: 'Odo íawiht helphan thánne   \   themo fílu richen mánne:'
    - verse[n=50]: sie sint al ébanreiti   \   in theru selbun árabeiti.
    - verse[n=51]: Giwísso thaz ni híluh thih:   \   thar sorget mánnilih bi sih,
    - verse[n=52]: bi sines sélbes sela;   \   nist wíht in thanne méra.
    - verse[n=53]: Skálka joh thie ríche   \   thie gént thar al gilíche,
    - verse[n=54]: ni si thíe thar bi nóti   \   gifórdoront thio gúati.
    - verse[n=55]: Ward wóla in then thíngon   \   thie selbun ménnisgon,
    - verse[n=56]: thie thar thoh bígonoto   \   sint síchor iro dáto!
    - verse[n=57]: Thar nist míotono wiht   \   ouh wéhsales níawiht,
    - verse[n=58]: thaz íaman thes giwíse,   \   mit wíhtu sih irlóse;
    - verse[n=59]: Ni wari thu ío so richi   \   ubar wóroltrichi,
    - verse[n=60]: thóh thu es thar bigínnes:   \   ther scáz ist sines síndes.
    - verse[n=61]: Wanta drúhtin ist so gúat,   \   ther thaz úrdeili duat;
    - verse[n=62]: er duat iz sélbo, ih sagen thir éin,   \   ander bótono nihein;
    - verse[n=63]: Bi thiu ist wóla in then thíngon   \   thie selbun ménnisgon,
    - verse[n=64]: thie thar thoh bígonoto   \   sint síchor iro dáto;
    - verse[n=65]: In thie thoh úbil thanne   \   nist wiht zi zéllenne,
    - verse[n=66]: mit thíu sih thoh biwérien   \   joh étheswio ginérien!
  - chapter[n=20]:
    - foreign[lg=lat-Latn]: XX.
    - foreign[lg=lat-Latn]: QUOMODO JUDICATURUS EST MUNDUM.
    - verse[n=1]: Gizéllen will ih súntar   \   thaz égislicha wúntar,
    - verse[n=2]: thaz selba úrdeili   \   thaz wórolti ist giméini;
    - verse[n=3]: Er sélbo ist sus giméinta   \   joh júngoron sinen zéinta,
    - verse[n=4]:
      - joh selbo in ságeta ubar ál,   \   wio égislih iz wésan scal.
      - foreign[lg=lat-Latn]: CUM VENERIT FILIUS HOMINIS IN SEDEM.
    - verse[n=5]: Químit ther selbo gótes sun   \   fon hímilriche hérasun
    - verse[n=6]: mit míhileru kréfti   \   joh éngilo giscéfti;
    - verse[n=7]: Mit míhileru hébigi,   \   mit ímo al sin githígini,
    - verse[n=8]: thaz súach er mit then fórahtun   \   waz ménnisgon io wórahtun.
    - verse[n=9]: Thaz méintun hiar thie zuéne,   \   thie wízun man thie scóne,
    - verse[n=10]: 'thie quátun: sar so er wólti,   \   er sama quéman scolti.'
    - verse[n=11]: Thaz wíll ih hiar nu zéllen   \   unsen líobon allen,
    - verse[n=12]: thaz sorge mín gilicho   \   tharazúa io fórahtlicho.
    - verse[n=13]: Ther selbo kúning richo   \   sizzit gúallicho,
    - verse[n=14]: hóh ist ther, so ih zéllu,   \   then wórolt sihit éllu;
    - verse[n=15]: Thaz selba sédal sinaz   \   ist allen úngilichaz,
    - verse[n=16]: ni wirdit thíng, ih sagen thir tház,   \   ér noh sidor súlichaz!
    - verse[n=17]: Thar sizzent drúta sine,   \   thi er zóh hiar sélbo in libe,
    - verse[n=18]: joh sínt ouh therero dáto   \   giwéltig filu thráto.
    - verse[n=19]: Thara férit al ingégini   \   éngilo ménigi,
    - verse[n=20]: quément iogilícho   \   tharazua fórahtlicho.
    - verse[n=21]: Fóra sinen óugon   \   stent alle ménnisgon,
    - verse[n=22]: úbile joh gúate;   \   in stárcho ist thanne in múate.
    - verse[n=23]: Nist mán ther nóh io wurti,   \   odo ouh si nú in gibúrti,
    - verse[n=24]: od ouh noh wérde in alawár,   \   nub er scúli wesan thár;
    - verse[n=25]: Thie sélbe irstantent álle   \   fon thes líchamen fálle,
    - verse[n=26]: fon themo fúlen légere,   \   iro wérk zi irgébanne,
    - verse[n=27]: Úz fon theru ásgu,   \   fon theru fálawisgu,
    - verse[n=28]: so wánne soso iz wérde,   \   fon themo írdisgen hérde;
    - verse[n=29]: Mit themo sélben beine,   \   ándere nihéine,
    - verse[n=30]: mit fléisge joh mit félle,   \   thoh er ío ni wolle!
    - verse[n=31]: Thie scéidit er in war mín   \   íagiwedarhalb sín,
    - verse[n=32]: so hírti ther thar héltit   \   joh sines féhes weltit.
    - verse[n=33]: Ni thárft thu thes wiht frágen,   \   ni bigínnent sie thar bágen,
    - verse[n=34]: thaz zúrnen odo iz réchen   \   odo íawiht thes gispréchen,
    - verse[n=35]: Odo íawiht thara ingégini   \   múrmulo thiu ménigi,
    - verse[n=36]: suntar sár sih ríngot   \   so drúhtin iz githíngot.
    - verse[n=37]: Sih sceident thío warba   \   sar in álahalba
    - verse[n=38]: (nihéin iz thar innéinit,   \   so kráft iz sin giméinit);
    - verse[n=39]: Sih scéident thar zi líbe   \   thie wárun hiar gilíabe
    - verse[n=40]: zi áltere fúrdir,   \   thaz gilóubi thu mir;
    - verse[n=41]: Múater fona kínde,   \   thaz fúrdir si iz ni fínde,
    - verse[n=42]: joh ther fáter, thaz ist wár,   \   giscéidit sih fon ín thar;
    - verse[n=43]: Giscéident sih in alawár   \   hérero inti thégan thar
    - verse[n=44]: fon álteru líubi,   \   then wórton mir gilóubi;
    - verse[n=45]: Gisíbbon filu líebe,   \   thie wárun hiar in líbe
    - verse[n=46]: mit mínnon filu zéizen,   \   ni múgun siez thar giwéizen!
    - verse[n=47]: So selbo drúhtin gibot,   \   so scal iz wésan thuruh nót,
    - verse[n=48]: níst in themo thínge   \   ther thára ingegin rínge;
    - verse[n=49]: Ni múgun siez bibríngan   \   ni iz wérde thar infángan,
    - verse[n=50]: 'thaz sie ér io mínnotun   \   joh émmizigen wórahtun:'
    - verse[n=51]: Súaznissi mánagaz,   \   thie hiar githíonotun thaz;
    - verse[n=52]: thie ánthere iz ni níazent,   \   thara áfter iamer ríazent.
    - verse[n=53]: Sih scéidit, so ih thir zéllu,   \   sús thiu wórolt ellu,
    - verse[n=54]: fríunt fona fríunte   \   mit míhilemo nóte!
    - verse[n=55]: So sézzit er thie gúate   \   blídlichemo múate
    - verse[n=56]: in zésuemo rínge   \   zi thémo selben thínge;
    - verse[n=57]: Thar sint thie ándere alle   \   in wénegemo fálle,
    - verse[n=58]: thia wínistrun ni biwénkent,   \   thie selb so zígun stinkent.
    - verse[n=59]: Ther kúning biginnit scówon   \   ginádlichen óugon
    - verse[n=60]: 'thie thar zi zésue thuruh nót   \   sines wórtes beitont:'
    - verse[n=61]: Sie óugun zi imo ouh wéntent   \   joh fórahtente stántent,
    - verse[n=62]: ist in hárto in múate,   \   wío er bi sie gibíete;
    - verse[n=63]: Hánton joh ouh óugon   \   bigínnent sie nan scówon,
    - verse[n=64]: wio er sinaz wórt gimeine,   \   joh wáz er in irdéile.
    - verse[n=65]: Bigínnit er sie grúazen   \   wórton filu súazen,
    - verse[n=66]: 'mit míhileru mínnu   \   sines sélbes stimnu:'
    - verse[n=67]: '"Quémet", quít er thara zi ín,   \   "thie giwíhte mines fáter
        sin,'
    - verse[n=68]: giségenote síne   \   joh liabun drúta mine;
    - verse[n=69]: Intfáhet thaz er wórahta,   \   ríchi thaz er gárota
    - verse[n=70]: er ánagengi wórolti,   \   er íuih thara hóloti!
    - verse[n=71]: Ir éigut iz giscúldit,   \   wíllon min irfúllit;
    - verse[n=72]: ih lónon iu es tháre   \   mit líebu zi álaware.
    - verse[n=73]: Ir gibúaztut mir in wár   \   thúrst inti húngar,
    - verse[n=74]: in hús mih ouh intfíangi,   \   theih wállonti ni gíangi;
    - verse[n=75]: Ir ni thúltut thuruh gót   \   tház ih giangi náchot,
    - verse[n=76]: ir eigut óuh thuruh gót   \   síuchi in mir gilóchot;
    - verse[n=77]: Ob ih in kárkare wás,   \   ir biríwetut thaz,
    - verse[n=78]: wísotut min ouh in thíu,   \   ni brast mir wíhtes noh io zi íu;
        *
    - verse[n=79]: Ward ouh tház theih irstárb:   \   íuer íagilih biwárb,
    - verse[n=80]: tház man mih irhúabi   \   joh scóno bigrúabi."
    - verse[n=81]: Gébent sie mit thúlti   \   themo kúninge ántwurti
    - verse[n=82]: (sie séhent sinaz ríchi,   \   thie hohun gúallichi,
    - verse[n=83]: Híntarquement múates):   \   "wer mag wánen, druhtin, thés
    - verse[n=84]: thaz mán io in álagahi   \   thih súlichan gisáhi;
    - verse[n=85]: Dótan thih io fúarti,   \   joh nákotdag thih rúarti,
    - verse[n=86]: thúrst inti húngar?   \   wio mag wérdan thaz io wár,
    - verse[n=87]: Thaz quámi uns in gidráhti,   \   thih thuungin únmahti,
    - verse[n=88]: élilenti séro   \   odo kárkari suáro;
    - verse[n=89]: Thaz ío thaz mohti wérdan   \   (iz ist rúmo oba unsan wán!),
    - verse[n=90]: in súlicheru nóti   \   thir man io thíonoti?"
    - verse[n=91]: Quit ther kúning maro:   \   "ih ságen iu gíwáro,
    - verse[n=92]: 'ih scal iu iz zéllen ubar ál,   \   thaz wízit ana zuíval:'
    - verse[n=93]: Mino líd es fúaltun   \   joh mih thio dáti rúartun,
    - verse[n=94]: thar ir iz dátut líeben   \   then brúaderon mínen."
    - verse[n=95]: Thie wínistre er ouh thar grúazit   \   joh thie úbili in firwízit,
    - verse[n=96]: biginnit sie ánafarton   \   mit égislichen wórton,
    - verse[n=97]: Joh ouh ánabrechon   \   mit égislichen sáchon,
    - verse[n=98]: mit séremo githuínge   \   joh suáremo ánaginge.
    - verse[n=99]: Jámarlicho er zi in quít:   \   "firwázan ir fon góte sit;
    - verse[n=100]: fáret fon thérera suazi   \   in thaz éwiniga wízi!
    - verse[n=101]: Giwisso wízit ir tház:   \   themo díufele ist iz gárawaz;
    - verse[n=102]: mit ímo iz niaze nóti   \   ther thíonost sinaz dáti!
    - verse[n=103]: Ni fánd in íu wiht gúates   \   noh líabes mines dróstes
    - verse[n=104]: léithes theih githúlta,   \   hiar líeben minen zálta;
    - verse[n=105]: Ni búaztut ir mir, thaz ist wár,   \   thúrst inti húngar,
    - verse[n=106]: ír mih ouh ni wáttut,   \   in síuchi dróst ni dátut;
    - verse[n=107]: Ób ih ouh irstúrbi,   \   ni wás ther mih bidúlbi;
    - verse[n=108]: in hús mih ouh ni léittut   \   joh mámmuntes ni béittut;
    - verse[n=109]: Mir íagilih io wángta   \   thes íh in iuih thíngta,
    - verse[n=110]: es scál man iu giwáro   \   nu lonon filu suáro!"
    - verse[n=111]: Biginnent sie ángusten,   \   sie wóllent sih inzéllen;
    - verse[n=112]: er dríbit sie alle thánana,   \   wíht nist iro rédina.
    - verse[n=113]: Mit hérzen filu séren   \   biginnent sie thána keren,
    - verse[n=114]: sie sátanasa dríbent   \   in wízi thiu in ni líbent;
    - verse[n=115]: 'Sie habent in álawari   \   zuivalt úngifuari:'
    - verse[n=116]: sie hímilriches thárbent,   \   joh innan béche werbent.
  - chapter[n=21]:
    - foreign[lg=lat-Latn]: XXI.
    - foreign[lg=lat-Latn]: QUAM DISTRICTUM SIT TUNC DEI JUDICIUM.
    - verse[n=1]: Nim nu góuma hárto   \   thero drúhtines wórto,
    - verse[n=2]: in hérzen hárto thir gibínt,   \   wio filu égislih siu sint.
    - verse[n=3]: Ni réfsit er sie thráto   \   iro fírndato,
    - verse[n=4]: suntar ziu se irgázin,   \   sin thíonost so firlíazin.
    - verse[n=5]: 'Oba thér scal sin in béche   \   ther armen brót ni breche:'
    - verse[n=6]: waz ther ínan ubar tház   \   ni líaz haben sínaz?
    - verse[n=7]: 'Nu man wízinot then mán   \   ther armen sélidono irbán:'
    - verse[n=8]: ist férro irdríban fon hímile úz   \   ther anderemo nímit sinaz
        hús!
    - verse[n=9]: Oba ouh thér bislipfit   \   ther náchotan ni thékit;
    - verse[n=10]: waz wanist thémo irgange   \   ther anderan róubot thanne?
    - verse[n=11]: 'Oba ther brínnit thuruh nót   \   ther háftes man ni wísot:'
    - verse[n=12]: fon héllu ther nirwíntit   \   ther súntilosan bíntit!
    - verse[n=13]: Nu brínnit ther in béche thár   \   ther dótan ni bigrébit hiar;
    - verse[n=14]: waz thúnkit thih si thémo man,   \   ther ánderemo thaz líb nam?
    - verse[n=15]: Dúa thir ouh in múat thin,   \   war thie húarera sin,
    - verse[n=16]: lúginara thánne   \   joh níthigun álle;
    - verse[n=17]: Joh thie tház ouh datun,   \   allan bálo rietun,
    - verse[n=18]: inti ínnan theru brústi   \   druagun únkusti!
    - verse[n=19]: Sie fárent, so wir záltun,   \   in wízi mánagfaltun,
    - verse[n=20]: in héllipina nóti   \   thuruh úbildati,
    - verse[n=21]: In beches éinoti   \   thuruh iro dáti,
    - verse[n=22]: zi sátanases hénti   \   ána theheinig énti.
    - verse[n=23]: Thar brínnent sie unz in éwon   \   joh éigun iamer wéwon,
    - verse[n=24]: sér joh smérzun ubar dág,   \   thaz man gizéllen ni mág.
    - verse[n=25]: Biscírmi, druhtin, thánana   \   thie thíne liebun thégena,
    - verse[n=26]: ouh únsih muadon álle   \   fon súlichemo fálle!
  - chapter[n=22]:
    - foreign[lg=lat-Latn]: XXII.
    - foreign[lg=lat-Latn]: JUSTI IN VITAM AETERNAM.
    - verse[n=1]: In hímil farent thánana   \   thie gotes drútthegana,
    - verse[n=2]: thie réhte joh thie gúate,   \   blídlichemo múate;
    - verse[n=3]: In éwinigo wúnni   \   so ferit thaz ádalkunni,
    - verse[n=4]: in mámmunti ginúagaz   \   (hiar githíenetun sie tház;
    - verse[n=5]: Thie selbun gótes liuti   \   thar níazent liohto zíti,
    - verse[n=6]: joh sínt thar ana fórahtun   \   thie híar io wóla worahtun);
    - verse[n=7]: In filu scínintaz líoht,   \   thes ist sie íamer filu níot,
    - verse[n=8]: ana tóth inti ana léid;   \   ni mag ih giságen thes giscéid.
    - verse[n=9]: Ni mág man thaz irdráhton   \   noh mannes múat irahton,
    - verse[n=10]: noh man irscówon ni mág   \   then selbon frónisgon dag.
    - verse[n=11]: Wio scóni thar in hímile ist,   \   thu es io gilóubo ni bist;
    - verse[n=12]: wio fésta fruma níazent   \   thie sih io thára liezent.
    - verse[n=13]: 'Ni mahtu irzéllen thaz in wár,   \   wio filu thu líebes sihist
        thár:'
    - verse[n=14]: unsan drúhtin thanne   \   joh sine líebon alle.
    - verse[n=15]: Thes ni brístit thir mér,   \   thero drúto bistu ouh éiner;
    - verse[n=16]: thir wólast mit giwúrti   \   thaz thu io gibóran wurti!
  - chapter[n=23]:
    - foreign[lg=lat-Latn]: XXIII.
    - foreign[lg=lat-Latn]: DE QUALITATE CAELESTIS REGNI ET INAEQUALITATE TERRENI.
    - verse[n=1]: Wólt ih hiar nu rédinon   \   (ni mág iz thoh irkóboron!),
    - verse[n=2]: wio mánagfalt gilári   \   in hímilriche wari,
    - verse[n=3]: Mit thiu drúhtin lónot   \   thémo thi imo thíonot;
    - verse[n=4]: er thára ouh thie síne leitta,   \   thén er hiar forna irdéilta;
    - verse[n=5]: Wio wúnnosamo gúati   \   joh mínna so gimúati
    - verse[n=6]: thar untar thén ist iamer   \   bi thaz hiar thúltent thaz sér;
    - verse[n=7]: Wie thár thio frúma niezent   \   thie hiar thia súnta riezent,
    - verse[n=8]: sih híar io thára liezent   \   thie sih mit thíu bigiazent;
    - verse[n=9]: Ouh zellen thio árabeiti   \   thie wir hiar thúlten noti
    - verse[n=10]: in írthisgen thíngon,   \   thoh wír iz harto mínnon.
    - verse[n=11]: Biscírmi uns, druhtin gúato,   \   thero selbun árabeito,
    - verse[n=12]: líchamon joh séla,   \   in thínes sélbes era;
    - verse[n=13]: Thuruh thíno guati   \   dúa uns thaz gimúati,
    - verse[n=14]: wir mit ginádon thinen   \   thesa árabeit bimíden!
    - verse[n=15]: Thaz wíll ih hiar gizéllen   \   gláuen mannon állen,
    - verse[n=16]: thaz sí in mer gimúati   \   thiu hímilriches gúati.
    - verse[n=17]: Thes wólt ih hiar bigínnan,   \   ni mág iz thoh bibríngan;
    - verse[n=18]: thoh wílle ih zellen thánana   \   étheslicha rédina.
    - verse[n=19]: Nist mán nihein in wórolti   \   ther ál io thaz irságeti,
    - verse[n=20]: állo thio scóni,   \   wio wúnnisam thar wári
    - verse[n=21]: (Odo ouh swígenti   \   es mánnes muat irhógeti),
    - verse[n=22]: in sínemo sánge   \   odo ouh in híwilonne;
    - verse[n=23]: Ódouh thaz bibráhti,   \   in hérzen es irtháhti,
    - verse[n=24]: sin óra iz io gihórti   \   od óuga irscówoti,
    - verse[n=25]: Wio hárto fram thaz gúat ist   \   thaz uns gíbit druhtin Kríst,
    - verse[n=26]: thaz gúates uns er gárota   \   er er wórolt worahta!
    - verse[n=27]: Thára leiti, drúhtin,   \   mit thínes selbes máhtin
    - verse[n=28]: zi thémo sconen líbe   \   thie holdun scálka thine,
    - verse[n=29]: Thaz wir thaz mámmunti   \   in thínera munti
    - verse[n=30]: níazen uns in múate   \   in éwon zi gúate!
    - verse[n=31]: Níst thaz sulih rédina,   \   thoh ságent se alle thánana,
    - verse[n=32]: thie híar thaz irwéllent   \   thaz se thára wollent.
    - verse[n=33]: Thaz duit in jámaragaz múat   \   joh thes hímilriches gúat,
    - verse[n=34]: thes hímilriches scóni   \   joh állaz sin gizámi.
    - verse[n=35]: Thaz duit fílu manno:   \   thaz er hiar mínnot gerno,
    - verse[n=36]: mit mínnu thes giflízit,   \   in múat so diofo lázit
    - verse[n=37]: (Thaz wízist thu in giwíssi,   \   thoh imo iz ábwertaz sí,
    - verse[n=38]: 'ni mág ouh mit then óugon   \   zi géginwert iz scówon):'
    - verse[n=39]: Yrwáchet er thoh filu frúa   \   joh habet thaz múat sar tharzúa,
    - verse[n=40]: súftot sinaz hérza,   \   thaz duit thes líobes smerza.
    - verse[n=41]: Thoh imo iz ábwertaz sí,   \   thoh hugit er ío war iz sí,
    - verse[n=42]: hábet sinan gíngon   \   ío zi thes liebes thíngon.
    - verse[n=43]: So duent thie gótes thegana;   \   sie wizun thaz gúat hiar óbana,
    - verse[n=44]: 'in hímilriches hóhi   \   thia gotes gúallichi:'
    - verse[n=45]: Thara súftent sie zúa   \   joh wachent múates filu frúa;
    - verse[n=46]: thaz múat ist in io thárasun,   \   ni múgun sih frewen hérasun!
    - verse[n=47]: Si erhúggent Kristes wórtes   \   joh líobes mánagfaltes,
    - verse[n=48]: biginnent thára io flízan   \   (er hábet in iz gihéizan);
    - verse[n=49]: Bigínnent thara io húggen,   \   gináda sina io thiggen,
    - verse[n=50]: sie fergont drúta ouh síne,   \   thes líebes in nirzíhe;
    - verse[n=51]: Thaz múazin sih thes frówon   \   joh ínnana biscówon,
    - verse[n=52]: thes wíllo sin io wálte,   \   zi lángo uns iz ouh ni élte!
    - verse[n=53]: Thes thigit wórolt ellu   \   thes íh thir hiar nu zéllu,
    - verse[n=54]: thiz scál sin io thés githig   \   ther wílit werdan sálig;
    - verse[n=55]: Thaz íst in thar in líbe   \   gihéizan zi líebe,
    - verse[n=56]: zi dróste in iro múate   \   mit mánagemo gúate.
    - verse[n=57]: Thára leiti, drúhtin,   \   mit thínes selbes máhtin
    - verse[n=58]: zi thémo sconen libe   \   thie holdun scálka thine,
    - verse[n=59]: Thaz wir thaz mámmunti   \   in thínera munti
    - verse[n=60]: níazen uns in múate   \   in éwon zi gúate!
    - verse[n=61]: Éigun iz giwéizit   \   thie mártyra man héizit,
    - verse[n=62]: thaz thar in ánawani   \   ist hárto manag scóni;
    - verse[n=63]: Joh óffonotaz iro múat   \   thaz thár ist harto mánag guat,
    - verse[n=64]: tho síe hiar thaz biwúrbun,   \   bi thia sélbun sconi irstúrbun;
    - verse[n=65]: Ni namun thía meina   \   wáfanes góuma,
    - verse[n=66]: liuto fíllennes   \   noh fiures brénnennes;
    - verse[n=67]: In múate was in génaz mer   \   thanne thaz mánagfalta ser,
    - verse[n=68]: thanne in théra fristi   \   thes líchamen quísti.
    - verse[n=69]: Wúrtun in in nóte   \   thie líchamon dóte,
    - verse[n=70]: thio séla filu ríche   \   in themo hohen hímilriche.
    - verse[n=71]: Duemes wír ouh uns in múat   \   thaz filu mánagfalta gúat,
    - verse[n=72]: wír tharzua ouh húggen,   \   thes hímilriches thíggen;
    - verse[n=73]: Thes émmizigen férgon   \   gihógtlichen sórgon,
    - verse[n=74]: mit míhilen mínnon   \   hiar untar wóroltmannon!
    - verse[n=75]: Flíhemes thio úbili   \   thiu únsih geit hiar úbiri,
    - verse[n=76]: ílemes gidróste   \   zi hímilriche irlóste!
    - verse[n=77]: Uns klíbent hiar in ríhti   \   manago úmmahti;
    - verse[n=78]: thúrst inti húngar,   \   thiu ni dérrent uns thár.
    - verse[n=79]: Biscírmi uns, druhtin gúato,   \   therero árabeito,
    - verse[n=80]: líchamon joh séla,   \   in thines sélbes era;
    - verse[n=81]: Thuruh thíno guati   \   dúa uns thaz gimúati,
    - verse[n=82]: wir mit ginádon thinen   \   thesa árabeit bimiden!
    - verse[n=83]: Uns ist léid hiar mánagaz --   \   thorot ni sórgen wir bi tház;
    - verse[n=84]: manago ángusti --   \   thar éigun wir gilusti;
    - verse[n=85]: Thiz ist tódes giwalt --   \   thar ist líb einfalt,
    - verse[n=86]: wanta hímilrichi   \   theist lébentero richi.
    - verse[n=87]: Ni fráwont thar in múate,   \   ni si éinfalte thie gúate,
    - verse[n=88]: thie híar io datun thuruh nót   \   thaz evangélio gibot;
    - verse[n=89]: Thie híar io gerno irfúltun   \   thaz in thio búah gizaltun,
    - verse[n=90]: ther wízod ginoto;   \   giníezent sies thar thráto.
    - verse[n=91]: Híar ist io wewo   \   joh állo ziti séro
    - verse[n=92]: joh stúnta filu suáro,   \   thaz wízist thu giwáro;
    - verse[n=93]: Ummézzigaz sér,   \   thaz ni ubarwínten wir mer,
    - verse[n=94]: ni si óba iz queme uns múadon   \   fon drúhtines ginádon.
    - verse[n=95]: Biscírmi uns, druhtin gúato,   \   therero árabeito,
    - verse[n=96]: líchamon joh séla,   \   in thínes selbes era;
    - verse[n=97]: Thuruh thíno guati   \   dúa uns thaz gimúati,
    - verse[n=98]: wir mit ginádon thinen   \   thesa árabeit bimíden!
    - verse[n=99]: Ílemes io hínana,   \   wir fúarun leidor thánana
    - verse[n=100]: fon páradises hénti   \   in suaraz élilenti;
    - verse[n=101]: Fon hímilriches súazi   \   in jámarlichaz wízi,
    - verse[n=102]: in thiz írthisga dál,   \   firlúrun garo génaz al;
    - verse[n=103]: In thiz dál záharo,   \   thes fúelen wir nu suáro,
    - verse[n=104]: in thesses wéinonnes lást,   \   thes uns fúrdir ni brast.
    - verse[n=105]: Biscírmi uns, druhtin gúato,   \   theraro árabeito,
    - verse[n=106]: líchamon joh séla,   \   in thínes selbes era;
    - verse[n=107]: Thuruh thíno guati   \   dúa uns thaz gimúati,
    - verse[n=108]: wir mit ginádon thinen   \   thesa árabeit bimíden!
    - verse[n=109]: Wir birun zi úmmezze   \   hiar émmizen mit házze,
    - verse[n=110]: in súntono súnftin   \   mit grozen úngizunftin;
    - verse[n=111]: Thaz dúat uns ubil wíllo,   \   thes sint thio brústi uns follo,
    - verse[n=112]: joh ubil múat ubar tház,   \   giwisso wízist thu thaz;
    - verse[n=113]: Joh ouh giwísso ana wánk   \   harto nídiger githánk,
    - verse[n=114]: ház unses múates;   \   bi thiu thárben wir thes gúates.
    - verse[n=115]: Biscírmi uns, druhtin gúato,   \   therero árabeito,
    - verse[n=116]: líchamon joh séla,   \   in thínes selbes era;
    - verse[n=117]: Thuruh thíno guati   \   dúa uns thaz gimúati,
    - verse[n=118]: wir mit ginádon thinen   \   thesa árabeit bimíden!
    - verse[n=119]: Ist thórot ana zuíval   \   thiu brúaderscaf ubar ál,
    - verse[n=120]: cáritas thiu díura,   \   thiu búit thar in wára
    - verse[n=121]: Mit állen gizíugon,   \   thes ist si hárto giwon;
    - verse[n=122]: wíllo iz al firfáhit   \   ther sih hiar íru nahit.
    - verse[n=123]: Ádeilo thu es ni bíst   \   wio in búachon siu gilóbot ist,
    - verse[n=124]: wio míhil gimúati   \   sint állo thio iro gúati.
    - verse[n=125]: Búent ouh gimúato   \   zua suéster iro gúato
    - verse[n=126]: (réht inti fríthu) thar,   \   wízist thaz in alawár;
    - verse[n=127]: Nist mán, thoh er wólle,   \   ther thaz gifúari irzelle,
    - verse[n=128]: joh wio sih mán thar frowent   \   thar éllu thiu thriu búent.
    - verse[n=129]: Thára leiti, druhtin,   \   mit thínes selbes máhtin
    - verse[n=130]: zi thémo sconen líbe   \   thie holdun scálka thine,
    - verse[n=131]: Thaz wir thaz mámmunti   \   in thínera munti
    - verse[n=132]: níazen uns in múate   \   in ewon zi gúate!
    - verse[n=133]: Ni maht ávur thaz gimáchon,   \   thara ingégin rachon,
    - verse[n=134]: 'wio mánagfalto wúnta   \   hiar thúlten thuruh súnta:'
    - verse[n=135]: Fróst ther úmblider íst,   \   ther ni gíbit thir thia fríst,
    - verse[n=136]: hízza ginóto   \   súarlichero dáto.
    - verse[n=137]: Nist óuh in érdriche   \   núb er hiar irsíache,
    - verse[n=138]: nub er ío innan thes   \   sih lade fórahtennes.
    - verse[n=139]: Ni wirthit óuh innan thés   \   (zi stunton brést imo thes),
    - verse[n=140]: ni in júngistemo thínge   \   thoh élti nan githuínge,
    - verse[n=141]: Thiu mo állaz liob insélzit   \   joh máhto nan gihélzit,
    - verse[n=142]: duit imo wídarmuati   \   thia júgundlichun gúati;
    - verse[n=143]: Léident imo in brústi   \   thio érerun gilústi,
    - verse[n=144]: ist méra imo in theru brústi   \   thes huasten ángusti.
    - verse[n=145]: Biscírmi uns, druhtin gúato,   \   therero árabeito,
    - verse[n=146]: líchamon joh séla,   \   in thínes selbes era;
    - verse[n=147]: Thuruh thíno guati   \   dúa uns thaz gimúati,
    - verse[n=148]: wir mit ginádon thinen   \   theso árabeit bimíden!
    - verse[n=149]: Hiar síudit mánne ana wánk   \   io ther úbilo githánk
    - verse[n=150]: in hérzen joh in múate,   \   ni firséhent sih zi gúate;
    - verse[n=151]: Súht joh suéro manager   \   (thes giwúagun wir ér);
    - verse[n=152]: ni brístit thoh in thés thịu mín   \   ni sie sih házzon untar
        ín,
    - verse[n=153]: Ni sie sih ío múen   \   mit mánagemo wéwen,
    - verse[n=154]: ni dúent in thíu halt thoh in múat   \   thaz ther díufal in thaz
        dúat;
    - verse[n=155]: Nihéin ouh thes githénkit   \   wio er se émmizigen skrénkit,
    - verse[n=156]: joh thés ouh ni gisuíkhit,   \   sie émmizen bisuíkhit.
    - verse[n=157]: Biscírmi uns, druhtin gúato,   \   therero árabeito,
    - verse[n=158]: líchamon joh séla,   \   in thínes selbes éra;
    - verse[n=159]: Thuruh thíno guati   \   dúa uns thaz gimúati,
    - verse[n=160]: wir mit ginádon thinen   \   theso árabeit bimíden!
    - verse[n=161]: Therero árabeito   \   thárbent io ginóto
    - verse[n=162]: thie híar thes bigínnent,   \   zi hímilriche thíngent.
    - verse[n=163]: Theist al ánder gimah,   \   so ih hiar fórna gisprah,
    - verse[n=164]: theist al éinfoltaz gúat,   \   gilaz thir thára thinaz múat.
    - verse[n=165]: Éinfoltu wúnna   \   so scínit thar so súnna,
    - verse[n=166]: sie fúrdir thar nirwélkent   \   then híar io wóla thenkent;
    - verse[n=167]: Thio frúma then thar blúent   \   thie sih zi thíu hiar múent;
    - verse[n=168]: then thaz hiar giágaleizent,   \   mit húrsgidu ouh giwéizent,
    - verse[n=169]: Thaz sie thára al thaz jár   \   ládot mihil jámar,
    - verse[n=170]: joh iro líb allaz;   \   thie hiar sórgent bi tház.
    - verse[n=171]: Thára leiti, druhtin,   \   mit thínes selbes máhtin
    - verse[n=172]: zi thémo sconen líbe   \   thie holdun scálka thine,
    - verse[n=173]: Thaz wir thaz mámmunti   \   in thínera munti
    - verse[n=174]: níazen uns in múate   \   in éwon zi gúate!
    - verse[n=175]: Thar ist sáng sconaz   \   joh mannon séltsanaz,
    - verse[n=176]: sconu lútida ubar dág,   \   thaz ih irzéllen ni mag;
    - verse[n=177]: Tház ist in giríhti   \   fora drúhtines gisíhti,
    - verse[n=178]: selbo scówot er thaz,   \   bi thíu ist iz so scónaz.
    - verse[n=179]: Thu horist thár ana wánk   \   io thero éngilo sank,
    - verse[n=180]: mit thiu se thén warbon   \   lóbont druhtin sélbon,
    - verse[n=181]: Mit thiu se drúta sine   \   duent íamer filu blíde,
    - verse[n=182]: iamer fráwamuate   \   zi állemo guate.
    - verse[n=183]: Thára leiti, druhtin,   \   mit thínes selbes máhtin
    - verse[n=184]: zi thémo sconen líbe   \   thie holdun scálka thine,
    - verse[n=185]: Thaz wir thaz mámmunti   \   in thínera munti
    - verse[n=186]: níazen uns in múate   \   in éwon zi gúate!
    - verse[n=187]: Thir ál thar scono híllit   \   thaz música gisingit,
    - verse[n=188]: állaz thir zi líebe   \   zi themo éwinigen libe,
    - verse[n=189]: Io then éwinigan dág,   \   then man irzéllen ni mag;
    - verse[n=190]: gistéit thir thar al rédinon   \   mit éwinigen fréwidon!
    - verse[n=191]: Ni mag mán nihein irrédinon   \   wio thár ist gótes theganon,
    - verse[n=192]: thie árabeiti thúltun   \   joh sinan wíllon fultun.
    - verse[n=193]: Thára leiti, druhtin,   \   mit thínes selbes máhtin
    - verse[n=194]: zi thémo sconen líbe   \   thie holdun scálka thine,
    - verse[n=195]: Thaz wir thaz mámmunti   \   in thínera munti
    - verse[n=196]: níazen uns in múate   \   in éwon zi gúate!
    - verse[n=197]: Sih thar ouh ál ruarit   \   thaz órgana fuarit,
    - verse[n=198]: líra joh fídula   \   joh mánagfaltu suégala,
    - verse[n=199]: Hárpha joh rótta,   \   joh thaz io gúates dohta,
    - verse[n=200]: thes mannes múat noh io giwúag:   \   thar ist es álles ginuag.
    - verse[n=201]: Thaz spil thaz séiton fuarent   \   joh man mit hánton ruarent,
    - verse[n=202]: ouh mit blásanne:   \   thaz hórist thụ allaz thánne;
    - verse[n=203]: Thaz níuzist thu iagilícho   \   thar scono géistlicho,
    - verse[n=204]: iz ist so in álawari   \   in hímile gizámi.
    - verse[n=205]: Thára leiti, drúhtin,   \   mit thínes selbes máhtin
    - verse[n=206]: zi thémo sconen líbe   \   thie holdun scálka thine,
    - verse[n=207]: Thaz wir thaz mámmunti   \   in thínera munti
    - verse[n=208]: níazen uns in múate   \   in éwon zi gúate!
    - verse[n=209]: Allo wúnna thio sín   \   odo io in gidráhta quemen thín --
    - verse[n=210]: thaz níuzist thu in múate   \   íamer thar mit gúate,
    - verse[n=211]: Íamer mit líebe   \   (thin hérza mir gilóube)
    - verse[n=212]: thaz guata mánagfalta   \   thaz íh thir hiar nu zálta.
    - verse[n=213]: Níuzit thar in wara   \   sálida thin séla,
    - verse[n=214]: íamer mámmunti   \   joh éwinig gimúati;
    - verse[n=215]: Éwiniga súazi,   \   bimídit allaz wízi,
    - verse[n=216]: álles múates sorgon,   \   si blídit sih thar fóllon;
    - verse[n=217]: Blídit sih thar íamer   \   ana sórgun joh sér
    - verse[n=218]: joh ana léidogilih,   \   giwísso thaz ni híluh thih.
    - verse[n=219]: Thára leiti, drúhtin,   \   mit thínes selbes máhtin
    - verse[n=220]: zi thémo sconen líbe   \   thie holdun scálka thine,
    - verse[n=221]: Thaz wir thaz mámmunti   \   in thínera munti
    - verse[n=222]: níazen uns in múate   \   in éwon zi gúate!
    - verse[n=223]: Wári in mir ginóto   \   manag thúsunt múnto,
    - verse[n=224]: 'sprácha so gizámi   \   thaz énti thes ni wári:'
    - verse[n=225]: Ni móht ih thoh mit wórte   \   thes lóbes queman zénte
    - verse[n=226]: álles mines líbes fríst,   \   wíolih thar in lánte ist.
    - verse[n=227]: Thu wírdist mir gilóubo,   \   sélbo thu iz biscóuo,
    - verse[n=228]: theiz dúit thia mína redina   \   hárto filu nídira;
    - verse[n=229]: Joh scowos (wízzist thu tház)   \   líob filu mánagaz,
    - verse[n=230]: liobes hárto ginúag,   \   thes ih noh híar ni giwúag.
    - verse[n=231]: Thára leiti, drúhtin,   \   mit thínes selbes máhtin
    - verse[n=232]: zi thémo sconen líbe   \   thie holdun scálka thine,
    - verse[n=233]: Thaz wir thaz mámmunti   \   in thínera munti
    - verse[n=234]: níazen uns in múate   \   in éwon zi guate!
    - verse[n=235]: Wio mág ih thaz irwéllen,   \   thaz mínu wort irzéllen
    - verse[n=236]: hímilriches dóhta,   \   thaz wórolt al ni móhta;
    - verse[n=237]: Thaz thíe alle er nirzélitun,   \   tharazúa thoh thíngotun,
    - verse[n=238]: joh ouh zi álaware   \   mit múate warun tháre?
    - verse[n=239]: Waz scolt íh thanne   \   (bin súnta untar mánne!),
    - verse[n=240]: tho ébanlih ni móhta   \   gizéllen thaz dóhta?
    - verse[n=241]: Thára leiti, drúhtin,   \   mit thínes selbes máhtin
    - verse[n=242]: zi thémo sconen líbe   \   thie holdun scálka thine,
    - verse[n=243]: Thaz wir thaz mámmunti   \   in thínera munti
    - verse[n=244]: níazen uns in múate   \   in éwon zi gúate!
    - verse[n=245]: Nist thémo thar in lánte   \   tód io thaz inblánte
    - verse[n=246]: (thiu fréwi ist in giméino),   \   thaz sinan fríunt biweino;
    - verse[n=247]: Odo óuh thaz insízze,   \   thaz inan wiht gilézze
    - verse[n=248]: (theist in óuh gimeini)   \   thera sínera selbun héili;
    - verse[n=249]: Odo imo tód so giénge   \   thaz gót io thaz gihénge,
    - verse[n=250]: thaz in thémo riche   \   íaman sar irsíeche
    - verse[n=251]: (Quístu bi thio síuchi);   \   odo er sar únfrawer si,
    - verse[n=252]: odo inan wíht sar smérze,   \   thaz ér es thoh gigrúnze;
    - verse[n=253]: Odo iowiht ánder, suntar gúat,   \   rúere mo thaz blida múat,
    - verse[n=254]: léid odo smérza   \   thaz sinaz fráwa herza!
    - verse[n=255]: Thára leiti, drúhtin,   \   mit thínes selbes máhtin
    - verse[n=256]: zi thémo scónen libe   \   thie holdun scálka thine,
    - verse[n=257]: Thaz wir thaz mámmunti   \   in thíneru munti
    - verse[n=258]: níazen uns in múate   \   in éwon zi gúate!
    - verse[n=259]: Ni wírthit in themo érbe   \   thaz mán thihein yrstérbe,
    - verse[n=260]: tód inan bisuíche   \   in thémo selben ríche.
    - verse[n=261]: Giwisso ságen ih thir éin:   \   thár nirstirbit mán nihein,
    - verse[n=262]: bi thiu ni wírdit ouh in wár   \   thaz man nan bigrábe thar;
    - verse[n=263]: Odo iawiht thés man thar bigé   \   thes zi tóde gigé,
    - verse[n=264]: zi thémo thíonoste;   \   sie sínt thar al gidróste.
    - verse[n=265]: Then tód then habet fúntan   \   thiu hélla joh firslúntan,
    - verse[n=266]: díofo firsuólgan   \   joh élichor gibórgan.
    - verse[n=267]: Thoh ouh tház ni wari,   \   thaz wari thóh io sconi,
    - verse[n=268]: héili (wízistu tház)   \   ana énti thehéinaz!
    - verse[n=269]: Thára leiti, drúhtin,   \   mit thínes selbes máhtin
    - verse[n=270]: zi thémo scónen libe   \   thie holdun scálka thine,
    - verse[n=271]: Thaz wir thaz mámmunti   \   in thíneru munti
    - verse[n=272]: níazen uns in múate   \   in éwon zi gúate!
    - verse[n=273]: Thar blýent thir io   \   lília inti rósa,
    - verse[n=274]: súazo sie thir stínkent   \   joh élichor nirwélkent.
    - verse[n=275]: Thia bluat, thia érda fuarit,   \   joh ákara alle rúarit --
    - verse[n=276]: thia scóni zi ware   \   thia síhistu alla tháre;
    - verse[n=277]: Ther stánk ther blásit thar in múat   \   io thaz éwiniga gúat,
    - verse[n=278]: súazi filu mánaga   \   in thie gótes thegana,
    - verse[n=279]: In thie gótes liobon   \   mit súazin ginúagon,
    - verse[n=280]: in thie drúta sine;   \   ward wóla sie mit líbe,
    - verse[n=281]: Thaz sie gibóran wurtun,   \   tho sie súlih funtun,
    - verse[n=282]: joh síe in thésa redina   \   níazent iamer fréwida!
    - verse[n=283]: Thára leiti, drúhtin,   \   mit thínes selbes máhtin
    - verse[n=284]: zi thémo scónen libe   \   thie holdun scálka thine,
    - verse[n=285]: Thaz wir thaz mámmunti   \   in thínera munti
    - verse[n=286]: níazen uns in múate   \   in éwon zi gúate!
    - verse[n=287]: Ubar thíz allaz   \   so ist uns súazista tház,
    - verse[n=288]: wir unsih thés thar frowon,   \   selbon drúhtin scouon,
    - verse[n=289]: Sines sélbes sconi   \   joh állaz sin gizámi
    - verse[n=290]: íamer in then máhtin   \   bi sinen éregrehtin.
    - verse[n=291]: Theist thiu wúnna joh thaz gúat,   \   thaz blasit líb uns in
        thaz múat;
    - verse[n=292]: theist al fon thémo brunnen,   \   thaz wír hiar gúetes zellen!
    - verse[n=293]: Sehen óuh thar then dróst,   \   thero éngilo thíonost;
    - verse[n=294]: uns thar io líb bibríngit   \   thaz íagilicher singit.
    - verse[n=295]: Thára leiti, drúhtin,   \   mit thínes selbes máhtin
    - verse[n=296]: zi thémo scónen libe   \   thie holdun scálka thine,
    - verse[n=297]: Thaz wir thaz mámmunti   \   in thíneru munti
    - verse[n=298]: níazen uns in múate   \   in éwon zi guate!
  - chapter[n=24]:
    - foreign[lg=lat-Latn]: XXIV.
    - foreign[lg=lat-Latn]: ORATIO.
    - verse[n=1]: Giwérdo uns geban, drúhtin,   \   mit thínes selbes máhtin,
    - verse[n=2]: wir únsih muazin blíden   \   mit héilegon thínen;
    - verse[n=3]: Mit ín wir muazin níazan,   \   thaz hábest thu uns gihéizan,
    - verse[n=4]: thésa selbun wúnna   \   thia wír hiar scríbun fórna!
    - verse[n=5]: Érdun inti hímiles   \   inti alles flíazentes,
    - verse[n=6]: féhes inti mánnes --   \   drúhtin bist es álles.
    - verse[n=7]: Wir birun, drúhtin, alle thín;   \   ni laz quéman thaz io in múat
        min,
    - verse[n=8]: theih híar gidue in ríche   \   wíht thes thir ni líche!
    - verse[n=9]: Gibóran wir ni wúrtun   \   er thino máhti iz woltun;
    - verse[n=10]: stéit ouh unser énti   \   in thínes selbes hénti;
    - verse[n=11]: Ist uns in thír giwissi   \   ouh thaz irstántnissi,
    - verse[n=12]: thaz unser stúbbi fulaz   \   werde avur súlih soso iz was.
    - verse[n=13]: Thu weltist óuh ana thés   \   thes selben úrdeiles,
    - verse[n=14]: rihtis sélbo thu then dág   \   then man biwánkon ni mag.
    - verse[n=15]: Nu iz állaz, druhtin, thín ist:   \   ginado bi únsih so thu bíst;
    - verse[n=16]: léiti unsih in ríchi thín,   \   thoh wir es wírdig ni sin;
    - verse[n=17]: Druhtin, álleswio ni dúa,   \   mih io fúagi tharazúa,
    - verse[n=18]: thaz íh mih untar thínen   \   íamer muazi blíden;
    - verse[n=19]: Theih thar thih lóbo ubar ál,   \   so man drúhtinan scál,
    - verse[n=20]: allen kréftin minen   \   mit héilegon thínen;
    - verse[n=21]: Wir thina géginwerti   \   níazen mit giwúrti,
    - verse[n=22]:
      - joh sín thih saman lóbonti   \   allo wórolt worolti!
      - foreign[lg=lat-Latn]: Amen.
  - chapter[n=25]:
    - foreign[lg=lat-Latn]: XXV.
    - foreign[lg=lat-Latn]: CONCLUSIO VOLUMINIS TOTIUS.
    - verse[n=1]: Selben Krístes stíuru   \   joh sínera ginádu
    - verse[n=2]: bin nú zi thiu gifíerit,   \   zi stáde hiar gimíerit;
    - verse[n=3]: Bín nu mines wórtes   \   gikerit héimortes,
    - verse[n=4]: joh wíll es duan nu énti   \   mit thiu íh fuar férienti.
    - verse[n=5]: Nu wíll ih thes giflízan,   \   then segal nítharlazan,
    - verse[n=6]: thaz in thes stádes feste   \   min rúadar nu giréste.
    - verse[n=7]: Bin gote hélphante   \   thero árabeito zi énte,
    - verse[n=8]: thes mih fríunta batun,   \   in gótes minna iz dátun;
    - verse[n=9]: Thes síe mih batun hárto   \   selben gótes worto,
    - verse[n=10]: thaz ih giscríb in unser héil   \   evangéliono deil;
    - verse[n=11]: Tház ih es bigúnni   \   in únseraz gizungi;
    - verse[n=12]: ih thuruh gót iz dati,   \   soso man mih báti.
    - verse[n=13]: Ni móht ih thaz firlóugnen,   \   nub íh thes scolti góumen
    - verse[n=14]: thaz ih ál dati   \   thes káritas mih bati;
    - verse[n=15]: Wanta sí ist in war mín   \   druhtines drútin,
    - verse[n=16]: ist fúrista innan húses   \   sines thíonostes.
    - verse[n=17]: Thes selben thíonostes giwált,   \   thaz géngit thuruh íra hant;
    - verse[n=18]: nist es wíht in thanke   \   mit íru man iz ni wírke!
    - verse[n=19]: Nu íst iz, so ih rédinon,   \   mit selben Krístes segenon,
    - verse[n=20]: mit sínera giwélti   \   braht anan énti,
    - verse[n=21]: Giscríban so sie bátun,   \   thaz iro mínna datun,
    - verse[n=22]: brúaderscaf ouh díuru,   \   thaz ságen ih thir zi wáru.
    - verse[n=23]: Ih hiar nu férgon wille   \   gótes thegana álle,
    - verse[n=24]: alle hóldon sine   \   joh liabe fríunta mine,
    - verse[n=25]: Si frúma in thesen wérkon:   \   thaz sies góte thankon,
    - verse[n=26]: thaz sie tház irwellen,   \   gótes gift iz zellen,
    - verse[n=27]: Sínera mahti   \   állaz thaz gidráhti,
    - verse[n=28]: ímo, so ih zéllu,   \   thiu selbun wórt ellu;
    - verse[n=29]: 'Sí thar thaz ni dóhta,   \   so mir gibúrren mohta:'
    - verse[n=30]: zéllet thio giméiti   \   minera dúmpheiti,
    - verse[n=31]: Mínes selbes úbili,   \   thaz íh io ward so frávili;
    - verse[n=32]: joh minera árgi filu frám,   \   thaz ih es góuma ni nam,
    - verse[n=33]: Thaz íh in thesen rédion   \   ni lúgi in thevangélion;
    - verse[n=34]: thaz íh mir liaz so úmbiruah   \   thio mines drúhtines buah!
    - verse[n=35]: Thero selbun míssidato   \   thíg ih, druhtin, thráto
    - verse[n=36]: gináda thina in wára;   \   wes még ih fergon méra?
    - verse[n=37]: Ther hóldo thin ni míde   \   nub er iz thána snide,
    - verse[n=38]: joh er iz thána scerre,   \   tház iz hiar ni mérre,
    - verse[n=39]: Zi thiu thaz gúati sine   \   thes thiu báz hiar scine,
    - verse[n=40]: joh man wizzi fóllon   \   in thíu then guatan wíllon;
    - verse[n=41]: Want er thaz gúata mínnot,   \   joh hiar iz lísit thuruh gót,
    - verse[n=42]: thaz árga hiar ouh mídit   \   joh iz thána snidit,
    - verse[n=43]: Noh thuruh éina lugina   \   ni firwírfit al thia rédina,
    - verse[n=44]: noh thuruh úngiwara mín   \   ni lázit thia frúma sin;
    - verse[n=45]: Súntar thaz giscríb min   \   wirdit bézira sin,
    - verse[n=46]: búazent síno gúati   \   thio mino míssodati.
    - verse[n=47]: Sọ eigun dáti sine   \   lon fon drúhtine,
    - verse[n=48]: gélt filu fóllon   \   thuruh then gúatan willon,
    - verse[n=49]: Want er thaz úbila firméid   \   joh iz garo thána sneid;
    - verse[n=50]: thaz gúata steit giháltan   \   joh mág sih baz giwáltan.
    - verse[n=51]: Sús bi thésa redina   \   so duent thie gótes thegana,
    - verse[n=52]: sie wírkent thiz gimúati   \   thuruh thio íro guati;
    - verse[n=53]: Sús duent thíe io álle   \   thes gúaten willen fólle,
    - verse[n=54]: thie selbun drúta sine   \   joh liebe fríunta mine.
    - verse[n=55]: Ih wéiz ouh thaz thu irkénnist,   \   joh thih iz únfarholan ist,
    - verse[n=56]: wio áfur iogilícho   \   duit ther mín gilicho.
    - verse[n=57]: Then rúarit io thiu smérza   \   (thaz dúit imo úbil herza),
    - verse[n=58]: er scówot zi themo gúate   \   séragemo múate;
    - verse[n=59]: Iz rúarit sino brústi   \   sar zi théra fristi
    - verse[n=60]: mit míhilen ríuon,   \   so ér iz biginnit scóuon;
    - verse[n=61]: Er bíeget zemo gúate,   \   ist úbilo imo in múate,
    - verse[n=62]: wólt er sar thén wílon   \   gérno iz firdílon.
    - verse[n=63]: Nist ímo thar ouh fóllon   \   thuruh then argan wíllon,
    - verse[n=64]: súntar er thaz grúbilo,   \   finthit er thar úbilo;
    - verse[n=65]: Joh wilit súlichero íagilih   \   theiz állaz si so sámalih,
    - verse[n=66]: biginnent frám thaz réchen   \   thaz sie thaz gúata theken;
    - verse[n=67]: Lúagent io zemo árgen,   \   thaz sie génaz bergen,
    - verse[n=68]: tház siez io bihéllen   \   mit árgemo willen.
    - verse[n=69]: Iz spríchit ouh giwáro   \   Hierónimus ther máro,
    - verse[n=70]: giwuag er wórtes sines   \   thes selben álten nides.
    - verse[n=71]: Er quit sin súmiliche,   \   thoh in thaz wérk liche,
    - verse[n=72]: sie thoh, bi thíe meina,   \   thes árgen nemen góuma;
    - verse[n=73]: Thaz sie tház io spurilon   \   wio sie in ábuh redinon,
    - verse[n=74]: joh sie thés io faren   \   wioz híntorort gikeren!
    - verse[n=75]: Nu sie tház ni mident,   \   so hohan gómon rinent,
    - verse[n=76]: 'sie óuh thaz ni éltent,   \   then gotes drút so sceltent:'
    - verse[n=77]: Waz dúit thanne iro frávili   \   theru mínera nídiri,
    - verse[n=78]: joh iro wíllo úbiler?   \   got biskírme mih ér!
    - verse[n=79]: Sus sínt thiu thíng ellu,   \   so íh thir hiar nu zéllu;
    - verse[n=80]: 'sus míssemo múate   \   sint úbile joh gúate:'
    - verse[n=81]: Thie einun wóllent in wár   \   thaz gúata ófonon sar,
    - verse[n=82]: thie ándere mit ílon   \   iz wóllent sar firdílon.
    - verse[n=83]: Thie gúate es sar bigínnent   \   joh iz frámbringent,
    - verse[n=84]: joh sint fró thrato   \   réhtero dato;
    - verse[n=85]: Thie andere álle filu frúa   \   sero grúnzent tharzúa,
    - verse[n=86]: sero dúit in thiu fríst   \   theiz bithékitaz nist.
    - verse[n=87]: Nu bifílu ih mih hiar   \   then béziron allen in wár,
    - verse[n=88]: allen gótes theganon   \   mit selben Krístes seganon;
    - verse[n=89]: Tház thie selbun smáhi mín   \   in gihúgti muazin íro sin,
    - verse[n=90]: mit wórton mih ginúagen   \   zi drúhtine gifúagen;
    - verse[n=91]: Io sár in thémo friste   \   zi wáltantemo Kríste,
    - verse[n=92]: zi wáltanteru hénti   \   ána theheinig énti;
    - verse[n=93]: Themo si gúallichi   \   ubar állaz sinaz ríchi,
    - verse[n=94]: ubar allo wórolti   \   si díuri sin io wónanti;
    - verse[n=95]: In érdu joh in hímile,   \   in ábgrunte ouh hiar nídere,
    - verse[n=96]: mit éngilon joh mánnon   \   in éwinigen sángon!
    - verse[n=97]: Ther míh hiar so gidrósta,   \   thero árabeito irlósta,
    - verse[n=98]: thaz ér min githáhta,   \   zi stáde mih bibráhta.
    - verse[n=99]: Thoh íh tharzua húgge,   \   thoh scówon sio zi rúgge,
    - verse[n=100]: bin mir ménthenti   \   in stade stántenti.
    - verse[n=101]: Si gúallichi thera énsti   \   thiu mir thés io giónsti,
    - verse[n=102]: lób ouh thera giwélti   \   ána theheinig énti
    - verse[n=103]: In érdu joh in hímile,   \   in ábgrunte ouh hiar nídere,
    - verse[n=104]:
      - mit éngilon joh mánnon   \   in éwinigen sángon!
      - foreign[lg=lat-Latn]: Amen.
  - chapter[n=_]:
    - foreign[lg=lat-Latn]: OTFRIDUS UUIZANBURGENSIS MONACHUS HARTMUATE ET UUERINBERTO
        SANCTI GALLI MONASTERII MONACHIS.
    - verse[n=1]: Oba íh thero búacho gúati   \   hiar iawiht missikérti,
    - verse[n=2]: 'gikrúmpti thero rédino   \   thero quít ther evangélio:'
    - verse[n=3]: Thuruh Krístes kruzi   \   bimíde ih hiar thaz wízi,
    - verse[n=4]: thuruh sína gibúrt;   \   es íst mir, drúhtin, thanne thúrft.
    - verse[n=5]: Firdílo hiar thio dáti   \   joh, drúhtin, mih giléiti,
    - verse[n=6]: thaz ih ni mángolo thes dróf,   \   in hímilriches fríthof;
    - verse[n=7]: Rihti pédi mine   \   thar sin thie drúta thine,
    - verse[n=8]: joh minaz múat gifréwi mir   \   in ewon, drúhtin, mit thír
    - verse[n=9]: In hímilriches scóni;   \   dúa mir thaz gizámi,
    - verse[n=10]: joh mih io thára wisi,   \   thoh ih es wírdig ni si!
    - verse[n=11]: Drúhtin, dúaz thuruh thíh,   \   firdanan wéiz ih filu míh;
    - verse[n=12]: thin gibót ih ofto méid,   \   bi thiu thúlta ih thráto mánag leid.
    - verse[n=13]: Uuéiz ih thaz giwísso   \   thaz íh thes wírthig was ouh só;
    - verse[n=14]: thiu wérk firdilo mínu   \   gináda, druhtin, thínu
    - verse[n=15]: Sar io nú giwaro   \   thaz ih thir thíono zioro
    - verse[n=16]: ellu jár innan thés   \   joh dága mines líbes!
    - verse[n=17]: Uuanta unser líb scal wesan tház   \   wir thíonost duen io thínaz,
    - verse[n=18]: thaz húggen thera wúnnu   \   mit Krístes selbes mínnu.
    - verse[n=19]: Uuóla sies io ginúzzun   \   thie wíllen sines flízzun,
    - verse[n=20]: joh sínt sie nu mit rédinu   \   in hímilriches fréwidu,
    - verse[n=21]: In hímiles gikámare   \   mit míhilemo gámane,
    - verse[n=22]: mit míhileru líubi;   \   thes wórtes mir gilóubi.
    - verse[n=23]: Zi héllu sint gifíarit   \   joh thie ándere gikérit;
    - verse[n=24]: thar thultent béh filu héiz,   \   so ih iz álleswio ni wéiz.
    - verse[n=25]: 'Alla wórolt zeli thu ál   \   so man in búachon scál:'
    - verse[n=26]: thiz fíndistụ ana duála,   \   thaz ságen ih thir in wára.
    - verse[n=27]: Nim góuma in álathrati,   \   wio Abél dati,
    - verse[n=28]: wior húgu rihta sinan   \   in selb drúhtinan;
    - verse[n=29]: Bigonda er góte thankon   \   mit sínes selbes wérkon,
    - verse[n=30]: sínen werkon er io kléib,   \   wiht ungidánes ni bileib.
    - verse[n=31]: Uuio ther ánder missigíang   \   joh harto híntorort gifíang,
    - verse[n=32]: thaz lísist thu ouh zi wáru,   \   joh fon theru sélbun faru;
    - verse[n=33]: Ríat er thes ginúagi,   \   wio er Abélan sluagi,
    - verse[n=34]: wio er gidáti filu sér   \   themo éinegen brúather.
    - verse[n=35]: Gifréwit ist ther gúato   \   nu in hímilriche thráto,
    - verse[n=36]: thaz deta thero wérko githig;   \   ther ánder nist es wírthig.
    - verse[n=37]: Er ist gilóbot harto   \   selben Krístes worto
    - verse[n=38]: in búachon zi ware,   \   maht sélbo ist lesan tháre.
    - verse[n=39]: Ni brístit ni thu hórtist,   \   wio leid ther ánderer ist;
    - verse[n=40]: nist thér sin habe rúachon,   \   thaz lísistu ouh in búachon.
    - verse[n=41]: Sih Laméch ouh firlós   \   joh zua quénun erist kós,
    - verse[n=42]: deta ander úbil ubar tház   \   want er gúater ni was.
    - verse[n=43]: In ímo ist uns thiu fórahta   \   thia úns Caín ouh wórahta;
    - verse[n=44]: lis wío er then quénon zéinti   \   joh sélbemo imo irdéilti.
    - verse[n=45]: Súntar ward Enóch in war   \   drúhtines drút sar,
    - verse[n=46]: wanta ér wialt múates sínes;   \   nu níuzit páradises.
    - verse[n=47]: Mánagfalta léra   \   duat drúhtin uns in wára
    - verse[n=48]: in thesa wísun untar ín;   \   theih híar thir zélle thaz firním.
    - verse[n=49]: 'Oba thu es wóla drahtos,   \   in múate thir iz áhtos:'
    - verse[n=50]: maht thánne thu giwáro   \   giniazan bédero;
    - verse[n=51]: Ni láz thir in muat thín   \   thio dát thio gúoto ni sín,
    - verse[n=52]: joh láz thir zi bílidin   \   thie avur bézzirun sin;
    - verse[n=53]: 'Allo zíti thanne   \   úabiz untar mánne:'
    - verse[n=54]: so niuzis thú theih zálta,   \   thia fruma mánagfalta.
    - verse[n=55]: Chéri ouh thir in thráti   \   in muat thio wóladati,
    - verse[n=56]: wio Noé bi guat githíc   \   ward drúhtine wírthic.
    - verse[n=57]: Hína ward thiu wórolt funs,   \   theist allen kúnd hiar untar
        úns,
    - verse[n=58]: in súnton ward siu míssilih,   \   giwísso thaz ni híluh thih;
    - verse[n=59]: Uuas er éino scono   \   in liutin únhono,
    - verse[n=60]: deta éino er tho zi wáru   \   werk álawaru.
    - verse[n=61]: Sih kérta er zi góte ana wánk;   \   tho ellu wórolt thar irdránk,
    - verse[n=62]: er éino ther intflóh thaz;   \   thiu worolt wírdig thes ni was!
    - verse[n=63]: Hóh er oba mánnon   \   suébeta in then úndon,
    - verse[n=64]: want ér was góte sumiríh   \   drút, thaz ni híluh thih.
    - verse[n=65]: Allaz mánkunni   \   thúlta thar tho grúnni,
    - verse[n=66]: was wírdig er in wára   \   zi bimídanne thia zála.
    - verse[n=67]: Réhtor er iz ánafiang,   \   tho iz zi nóti gigíang,
    - verse[n=68]: thanne thie mézzon in wár   \   (selbo lésen wir iz thár),
    - verse[n=69]: Thó sie thes bigúnnun,   \   zi hímile gisúnnun;
    - verse[n=70]: wanta íz was únredihaft,   \   bi thiu zigíang in thiu kráft.
    - verse[n=71]: Múatun sie sih thráto   \   thero íro selbun dáto;
    - verse[n=72]: giwisso ságen ih thir éin:   \   sie quámun filu scánt heim.
    - verse[n=73]: Uuanta íz zi thíu io irgéngit:   \   ther widar góte ringit,
    - verse[n=74]: ist er ío in waru   \   in hónlicheru zálu.
    - verse[n=75]: Ábraham ther máro   \   was gótes drut giwáro,
    - verse[n=76]: thoh thúlt er ofto in wára   \   mánagfalta zála;
    - verse[n=77]: Thoh riat imo ío druhtin   \   mit sínes selbes máhtin,
    - verse[n=78]: sos er io thémo duat   \   ther thíonost sinaz wóla duat.
    - verse[n=79]: Érata er nan filu frám,   \   tho ér zen alten dágon quam,
    - verse[n=80]: sar bi thémo sinde   \   zi díuremo kínde.
    - verse[n=81]: Er ouh Jácobe ni suéih,   \   tho er themo brúader insléih,
    - verse[n=82]: was io mit ímo thanne   \   in themo flíahanne.
    - verse[n=83]: Thaz Jósepe ouh gibúrita,   \   tho er thie dróuma sageta;
    - verse[n=84]: ther selbo níd inan firwánt   \   rumo in ánderaz lant.
    - verse[n=85]: Uuárun thar in lánte   \   thie liuti suíntante,
    - verse[n=86]: in fólgetun sie in wáru   \   mit míhileru pínu.
    - verse[n=87]: Uuio sie avur gót thar drósta,   \   joh Móyses irlósta,
    - verse[n=88]: thaz sagent búah zi wáru   \   in sínes selbes léru.
    - verse[n=89]: Éigun ouh thio búah thaz:   \   then iro míhilan ház
    - verse[n=90]: then drúagun sie io in wáre   \   unz themo fíarzegusten járe.
    - verse[n=91]: Riatun ío ubar thaz   \   in thaz férah sinaz;
    - verse[n=92]: ther in dróst was io sár,   \   then wóltun se ofto irsláhan thar!
    - verse[n=93]: In Davídes dati   \   nim bílidi zi nóti,
    - verse[n=94]: wio er thuruh síno guati   \   firdruag thaz héroti.
    - verse[n=95]: Ni mág ih, thoh ih wólle,   \   thie selbun lívoli alle,
    - verse[n=96]: thóh wir thaz irwéllen,   \   so mámmonto gizéllen;
    - verse[n=97]: Bi thiu ist nu báz zi ware,   \   thaz wír gigruazen híare,
    - verse[n=98]: thaz ouh tház ni bileib   \   thaz Jóhane ouh hiar léid kleib.
    - verse[n=99]: Erist áhtun sie sín,   \   thaz ságen ih thir in wár min,
    - verse[n=100]: fiangun thó mit nide   \   zi selb drúhtine;
    - verse[n=101]: Ríatun tho ginúagi   \   wío man nan irslúagi,
    - verse[n=102]: giwisso ságen ih thir wár:   \   thaz irfúltun se sár.
    - verse[n=103]: 'Thó sie thaz gifrúmitun,   \   thie júngoron firjágotun:'
    - verse[n=104]: so war sunna líoht leitit   \   so wúrtun sie zispréitit.
    - verse[n=105]: Óba thu es bigínnis,   \   in búachon thu iz fíndis,
    - verse[n=106]: thaz wír nu niazen thráto   \   thero drúhtines drúto.
    - verse[n=107]: Sus in thésa wisun   \   so sléif thiu worolt hérasun;
    - verse[n=108]: io ahta (wízist thu tház)   \   thes gúaten ther thar úbil was;
    - verse[n=109]: Aller líut ginoto   \   áhta tho thero drúto,
    - verse[n=110]: noh dages híutu in wara   \   so wónet io thiu fára.
    - verse[n=111]: Nim góuma nu gimúato   \   thero selbun gótes druto,
    - verse[n=112]: dráht es nu mit wíllen   \   in sélben sancti Gállen.
    - verse[n=113]: Chórota er ofto thráto   \   thero selbun árabeito,
    - verse[n=114]: thes er nú ana wánc   \   hábet fora góte thanc.
    - verse[n=115]: Thénkemes in múate   \   uns állen nu zi gúate,
    - verse[n=116]: joh uns hárto queme in múat   \   thiz selba drúhtines guat.
    - verse[n=117]: Íst uns hiar gizéinot   \   in béthen ío thuruh nót,
    - verse[n=118]: in úbili inti in gúati,   \   unserero zúhto dati.
    - verse[n=119]: Giwár thu wis io thráto   \   thero bézirun dato,
    - verse[n=120]: biscówo thir io umbiríng   \   éllu thisu wóroltthing.
    - verse[n=121]: Álle thie firdánun   \   thie únsitig wárun,
    - verse[n=122]: thie míd thu io in wára   \   joh állero iro fára;
    - verse[n=123]: 'Láz thir in múat thin   \   thie thar bézirun sin:'
    - verse[n=124]: so bístu (so ih thir ságen scal)   \   gotes drút ubar al.
    - verse[n=125]: Lís thir in then lívolon   \   thaz sélba theih thir rédinon;
    - verse[n=126]: fon álten zitin hina fórn   \   so sint thie búah al théses fol.
    - verse[n=127]: In ín wir lesen tháre   \   (thaz wízun wir zi wáre)
    - verse[n=128]: thera mínna gimúati   \   joh mánagfalto gúati;
    - verse[n=129]: Mínna thiu díura   \   (theist káritas in wára),
    - verse[n=130]: brúaderscaf (ih ságen thir éin) --   \   thiu giléitit unsih héim.
    - verse[n=131]: Óba wir unsih mínnon:   \   so birun wir wérd mannon,
    - verse[n=132]: joh mínnot unsih thráto   \   selb drúhtin unser gúato;
    - verse[n=133]: Ni duen wir só (ih sagen thir éin):   \   sero químit uns iz héim;
    - verse[n=134]: sérag wir es wérthen   \   in thíu wir iz ni wóllen.
    - verse[n=135]: Altan níd, theih rédota,   \   then Caín io hábeta,
    - verse[n=136]: ther si uns léid in wara,   \   er íst uns mihil zála;
    - verse[n=137]: Simes ío mit guate   \   zisámane gifúagte,
    - verse[n=138]: joh fólgemes thes wáres,   \   wir kind sin Ábrahames;
    - verse[n=139]: Thia mílti thia Davíd druag,   \   duemes hárto uns in thaz múat;
    - verse[n=140]: thia Móyses unsih lérit,   \   thiu bosa ist éllu niwiht.
    - verse[n=141]: Evangélion in wár   \   thie zéigont uns so sáma thar,
    - verse[n=142]: gibíetent uns zi wáre,   \   wir unsih mínnon hiare.
    - verse[n=143]: Rédinotạ er súntar   \   then selben júngoron thar
    - verse[n=144]: fon theru mínnu managaz ér,   \   sélbo druhtin únser,
    - verse[n=145]: In náht tho er wolta in mórgan   \   bi unsih selbo irstérban;
    - verse[n=146]: dúat uns thaz gimúati   \   bi sínes selbes gúati.
    - verse[n=147]: Ín gibot er hárto   \   sínes selbes wórto,
    - verse[n=148]: thaz man sih mínnoti   \   so er uns iz bílidoti.
    - verse[n=149]: Mit káritate ih férgon   \   (so brúederscaf ist giwón,
    - verse[n=150]: 'thi unsih scóno, so gizám,   \   fon selben sátanase nam):'
    - verse[n=151]: Ófono thio gúati   \   joh dúat mir thaz gimúati
    - verse[n=152]: in gibéte thrato   \   íues selbes dáto;
    - verse[n=153]: Ni lázet ni ir gihúgget   \   joh mir gináda thigget,
    - verse[n=154]: mit mínnon filu fóllen,   \   zi sélben sancti Gállen!
    - verse[n=155]: Afur thára widiri   \   thiu mínes selbes nídiri
    - verse[n=156]: duat iu gihúgt in wara   \   thaz ír bimidet zála,
    - verse[n=157]: Ci sélben sancte Pétre,   \   ther so gíang in then sé,
    - verse[n=158]: thaz ér si uns gináthic,   \   thoh íh ni si es wírthic;
    - verse[n=159]: Hóhi er uns thes hímiles   \   (joh muazin fréwen unsih thés!)
    - verse[n=160]: inspérre, thara giléite míh   \   joh thár gifrewe ouh íuih;
    - verse[n=161]: In hímilisgo scóni,   \   thaz wir thaz séltsani
    - verse[n=162]: scówon thar in wári   \   joh thio éwinigun zíari,
    - verse[n=163]: Símbolon in éwon,   \   thes sint thie síne thar giwon;
    - verse[n=164]: wir muazin fréwen unsih thés   \   iamer sínes thankes!
    - verse[n=165]: Krist hálte Hártmuatan   \   joh Wérinbrahtan gúatan,
    - verse[n=166]: mit in sí ouh mir giméini   \   thiu éwiniga heili;
    - verse[n=167]: Joh állen io zi gámane   \   themo héilegen gisámane,
    - verse[n=168]: thie dáges joh náhtes thuruh nót   \   thar sancte Gállen thíonont!
