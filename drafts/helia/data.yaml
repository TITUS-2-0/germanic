- body:
  - chapter[n=I]:
    - verse[n=1]: '*Manega uuâron,   the sia iro môd gespôn,'
    - verse[n=2]: '.........................,   that sia [bigunnun uuord godes],'
    - verse[n=3]: '[reckean] that girûni,   that [thie] rîceo Crist'
    - verse[n=4]: undar mancunnea   mâriða gifrumida
    - verse[n=5]: mid uuordun endi mid uuercun.   That uuolda thô uuîsara filo
    - verse[n=6]: liudo barno loƀon,   lêra Cristes,
    - verse[n=7]: hêlag uuord godas,   endi mid iro handon scrîƀan
    - verse[n=8]: '[berehtlîco] an buok,   huô sia [is gibodscip scoldin]'
    - verse[n=9]: frummian, firiho barn.   Than uuârun thoh sia fiori te thiu
    - verse[n=10]: under thera menigo,   thia habdon maht godes,
    - verse[n=11]: helpa fan himila,   hêlagna gêst,
    - verse[n=12]: craft fan [Criste,] -   sia uurðun gicorana te thio,
    - verse[n=13]: that sie than êuangelium   [ênan] [scoldun]
    - verse[n=14]: an buok scrîƀan   endo sô manag gibod godes,
    - verse[n=15]: hêlag himilisc uuord:   sia ne muosta heliðo than mêr,
    - verse[n=16]: firiho barno frummian,   neuan that sia fiori te thio
    - verse[n=17]: thuru craft godas   gecorana uurðun,
    - verse[n=18]: Matheus endi Marcus,   - sô uuârun thia man hêtana -
    - verse[n=19]: '[Lucas endi Iohannes];   sia uuârun [gode] [lieƀa],'
    - verse[n=20]: uuirðiga ti them giuuirkie.   Habda im uualdand god,
    - verse[n=21]: them heliðon an iro hertan   hêlagna gêst
    - verse[n=22]: fasto bifolhan   endi ferahtan hugi,
    - verse[n=23]: sô manag uuîslîk uuord   endi giuuit mikil,
    - verse[n=24]: that sea scoldin ahebbean   hêlagaro stemnun
    - verse[n=25]: godspell that guoda,   that ni haƀit ênigan gigadon huergin,
    - verse[n=26]: thiu uuord an thesaro uueroldi,   that io uualdand mêr,
    - verse[n=27]: drohtin diurie   eftho derƀi thing,
    - verse[n=28]: firinuuerc fellie   [eftho fîundo nîð],
    - verse[n=29]: '[strîd] [uuiðerstande] - ,   huand hie habda starkan hugi,'
    - verse[n=30]: mildean endi guodan,   thie the mêster uuas,
    - verse[n=31]: '[aðalordfrumo]   [alomahtig].'
    - verse[n=32]: That scoldun sea fiori thuo   fingron scrîƀan,
    - verse[n=33]: settian endi singan   endi seggean forð,
    - verse[n=34]: that sea fan Cristes   crafte them mikilon
    - verse[n=35]: gisâhun endi gihôrdun,   thes hie selƀo gisprac,
    - verse[n=36]: giuuîsda endi giuuarahta,   uundarlîcas filo,
    - verse[n=37]: sô manag mid mannon   mahtig drohtin,
    - verse[n=38]: all so hie it fan them anginne   thuru is [ênes] craht,
    - verse[n=39]: uualdand gisprak,   thuo hie êrist thesa uuerold giscuop
    - verse[n=40]: endi thuo all bifieng   mid ênu uuordo,
    - verse[n=41]: himil endi erða   endi al that sea bihlidan êgun
    - verse[n=42]: giuuarahtes endi giuuahsanes:   that uuarð thuo all mid uuordon
        godas
    - verse[n=43]: fasto bifangan,   endi [gifrumid] after thiu,
    - verse[n=44]: huilic than liudscepi   landes scoldi
    - verse[n=45]: uuîdost giuualdan,   eftho [huar] thiu [uueroldaldar]
    - verse[n=46]: '[endon] [scoldin].   Ên uuas iro thuo noh than'
    - verse[n=47]: '[firiho] barnun biforan,   endi [thiu] fîƀi uuârun agangan:'
    - verse[n=48]: scolda thuo that sehsta   sâliglîco
    - verse[n=49]: cuman thuru craft godes   endi Cristas giburd,
    - verse[n=50]: hêlandero [bestan],   hêlagas gêstes,
    - verse[n=51]: an thesan middilgard   managon te helpun,
    - verse[n=52]: firio barnon ti frumon   uuið fîundo nîð,
    - verse[n=53]: uuið dernero duualm.   Than habda thuo drohtin god
    - verse[n=54]: Rômanoliudeon farliuuan   rîkeo mêsta,
    - verse[n=55]: habda them heriscipie   herta gisterkid,
    - verse[n=56]: that sia habdon bithuungana   thiedo gihuilica,
    - verse[n=57]: habdun fan Rûmuburg   rîki giuunnan
    - verse[n=58]: helmgitrôsteon,   sâton iro heritogon
    - verse[n=59]: an lando gihuem,   habdun liudeo giuuald,
    - verse[n=60]: allon elitheodon.   Erodes uuas
    - verse[n=61]: an Hierusalem   oƀer that Iudeono folc
    - verse[n=62]: gicoran te kuninge,   sô ina thie kêser tharod,
    - verse[n=63]: fon Rûmuburg   rîki thiodan
    - verse[n=64]: satta undar that gisîði.   Hie ni uuas thoh mid sibbeon [bilang]
    - verse[n=65]: aƀaron Israheles,   eðiligiburdi,
    - verse[n=66]: cuman fon iro [cnuosle],   neuan that hie thuru thes kêsures thanc
    - verse[n=67]: fan Rûmuburg   rîki habda,
    - verse[n=68]: that im uuârun sô gihôriga   hildiscalcos,
    - verse[n=69]: 'aƀaron Israheles   elleanruoƀa:'
    - verse[n=70]: suîðo unuuanda uuini,   than lang hie giuuald êhta,
    - verse[n=71]: Erodes thes rîkeas   endi [râdburdeon] [held]
    - verse[n=72]: '[Iudeo liudi].   Than uuas thar ên gigamalod mann,'
    - verse[n=73]: that uuas fruod gomo,   habda ferehtan hugi,
    - verse[n=74]: uuas fan them liudeon   Levias cunnes,
    - verse[n=75]: 'Iacobas [suneas],   guodero thiedo:'
    - verse[n=76]: Zacharias uuas hie hêtan.   That uuas sô sâlig man,
    - verse[n=77]: huand hie simblon gerno   gode theonoda,
    - verse[n=78]: uuarahta [after] is uuilleon;   deda is uuîf sô self
    - verse[n=79]: '- uuas iru gialdrod idis:   ni muosta im erƀiuuard'
    - verse[n=80]: an iro iuguðhêdi   giƀiðig uuerðan -
    - verse[n=81]: libdun im farûter laster,   uuaruhtun lof goda,
    - verse[n=82]: uuârun sô gihôriga   heƀancuninge,
    - verse[n=83]: diuridon ûsan drohtin:   ni uueldun derƀeas uuiht
    - verse[n=84]: under mancunnie,   mênes gifrummean,
    - verse[n=85]: ne *saca ne sundea.   Uuas im thoh an sorgun hugi,
    - verse[n=86]: that sie erƀiuuard   êgan ni môstun,
    - verse[n=87]: ac uuârun im barno lôs.   Than scolda he gibod godes
    - verse[n=88]: thar an Hierusalem,   sô oft sô is gigengi gistôd,
    - verse[n=89]: that ina torhtlîco   tîdi gimanodun,
    - verse[n=90]: sô scolda he at them uuîha   uualdandes geld
    - verse[n=91]: hêlag bihuuerƀan,   heƀancuninges,
    - verse[n=92]: godes iungarskepi:   gern uuas he suîðo,
    - verse[n=93]: that he [it] thurh ferhtan hugi   [frummean] môsti.
  - chapter[n=II]:
    - verse[n=94]: Thô uuarð thiu tîd cuman, -   [that] thar gitald habdun
    - verse[n=95]: uuîsa man mid uuordun, -   that scolda thana uuîh godes
    - verse[n=96]: Zacharias bisehan.   Thô uuarð thar gisamnod filu
    - verse[n=97]: thar te Hierusalem   [Iudeo] liudi,
    - verse[n=98]: uuerodes te them uuîha,   thar sie uualdand god
    - verse[n=99]: suuîðo theolîco   thiggean scoldun,
    - verse[n=100]: hêrron is huldi,   that sie heƀancuning
    - verse[n=101]: lêðes alêti.   Thea liudi stôdun
    - verse[n=102]: umbi that hêlaga hûs,   endi geng im the [gihêrodo] man
    - verse[n=103]: an thana uuîh innan.   That uuerod ôðar bêd
    - verse[n=104]: umbi thana alah ûtan,   Ebreo liudi,
    - verse[n=105]: '[huuan êr] the frôdo man   gifrumid habdi'
    - verse[n=106]: uualdandes uuilleon.   Sô he thô thana uuîrôc drôg,
    - verse[n=107]: '[ald] aftar them alaha,   endi umbi thana altari geng'
    - verse[n=108]: mid is rôcfatun   rîkiun thionon,
    - verse[n=109]: '- [fremida] ferhtlîco   frâon sînes,'
    - verse[n=110]: godes iungarskepi   gerno suuîðo
    - verse[n=111]: mid hluttru hugi,      sô man hêrren scal
    - verse[n=112]: '[gerno] fulgangan -,   [grurios] [quâmun] im,'
    - verse[n=113]: egison an them alahe:   hie gisah thar aftar thiu ênna engil godes
    - verse[n=114]: an them uuîhe innan,   hie sprac im mid is uuordun tuo,
    - verse[n=115]: hiet that fruod gumo   foroht ni uuâri,
    - verse[n=116]: hiet that hie im ni andriede:   "thîna dâdi sind", quathie*,
    - verse[n=117]: '"uualdanda uuerðe   endi thîn uuord sô self,'
    - verse[n=118]: thîn thionost is im an thanke,   that thu sulica githâht haƀes
    - verse[n=119]: an is ênes craft.   Ic is engil bium,
    - verse[n=120]: Gabriel bium ic hêtan,   the gio for goda standu,
    - verse[n=121]: anduuard for them alouualdon,   ne sî that he me an is [ârundi]
        [huarod]
    - verse[n=122]: sendean uuillea.   Nu hiet he me an thesan sîð faran,
    - verse[n=123]: hiet that ic thi [thoh] gicûðdi,   that thi kind giboran,
    - verse[n=124]: fon thînera alderu idis   ôdan scoldi
    - verse[n=125]: uuerðan an thesero uueroldi,   uuordun spâhi.
    - verse[n=126]: That ni scal an is liƀa gio   lîðes [anbîtan],
    - verse[n=127]: uuînes an is uueroldi:   sô haƀed im uurdgiscapu,
    - verse[n=128]: metod gimarcod   endi maht godes.
    - verse[n=129]: Hêt that ic thi thoh sagdi,   that it scoldi gisîð uuesan
    - verse[n=130]: heƀancuninges,   hêt that [git] it heldin uuel,
    - verse[n=131]: tuhin thurh treuua,   quað that he im tîras sô filu
    - verse[n=132]: an godes rîkea   forgeƀan uueldi.
    - verse[n=133]: He quað that the gôdo gumo   Iohannes te namon
    - verse[n=134]: hebbean scoldi,   [gibôd] that [git] [it] hêtin sô,
    - verse[n=135]: that kind, than it quâmi,   quað that it Kristes gisîð
    - verse[n=136]: an thesaro uuîdun uuerold   uuerðan scoldi,
    - verse[n=137]: is selƀes sunies,   endi quað that [sie] [sliumo] herod
    - verse[n=138]: an is [bodskepi]   bêðe quâmin."
    - verse[n=139]: Zacharias thô gimahalda   endi uuið [selƀan] sprac
    - verse[n=140]: drohtines engil,   endi im thero dâdeo bigan,
    - verse[n=141]: uundron thero uuordo:   "huuô mag that giuuerðan sô", quað he,
    - verse[n=142]: '"aftar an aldre?   it is unc al te lat'
    - verse[n=143]: sô te giuuinnanne,   sô thu mid thînun uuordun [gisprikis].
    - verse[n=144]: Huuanda uuit    habdun aldres êr   efno tuêntig
    - verse[n=145]: uuintro an uncro uueroldi,   êr than quâmi [thit] uuîf te mi;
    - verse[n=146]: than uuârun uuit nu atsamna   [antsiƀunta] uuintro
    - verse[n=147]: gibenkeon endi gibeddeon,   siðor ic sie mi te brûdi gecôs.
    - verse[n=148]: Sô uuit [thes] an uncro iuguði   [gigirnan] ni mohtun,
    - verse[n=149]: that uuit erƀiuuard   êgan môstin,
    - verse[n=150]: fôdean an uncun flettea,   nu uuit sus gifrôdod sint
    - verse[n=151]: '- haƀad unc eldi binoman   elleandâdi,'
    - verse[n=152]: that uuit sint an uncro siuni gislekit   endi an uncun sîdun lat;
    - verse[n=153]: flêsk is unc [antfallan],   fel unscôni,
    - verse[n=154]: is unca [lud] giliðen,   lîk [gidrusnod],
    - verse[n=155]: sind unca andbâri   ôðarlîcaron,
    - verse[n=156]: môd endi megincraft -,   sô uuit giu sô managan dag
    - verse[n=157]: uuârun an thesero uueroldi,   sô mi thes uundar thunkit,
    - verse[n=158]: '[huuô] it sô giuuerðan mugi,   sô thu mid thînun uuordun [gisprikis]."'
  - chapter[n=III]:
    - verse[n=159]: Thô uuarð that heƀencuninges bodon   harm an is môde,
    - verse[n=160]: that he is giuuerkes sô   uundron scolda
    - verse[n=161]: endi that ni uuelda gihuggean,   that ina [mahta] [hêlag] god
    - verse[n=162]: sô alaiungan,   sô he fon êrist uuas,
    - verse[n=163]: selƀo giuuirkean,   [of] he sô uueldi.
    - verse[n=164]: Skerida im thô te uuîtea,   that he ni mahte ênig uuord [sprekan],
    - verse[n=165]: gimahlien mid is mûðu,   "êr than thi magu uuirðid,
    - verse[n=166]: fon thînero aldero idis   erl afôdit,
    - verse[n=167]: kindiung giboran   cunnies gôdes,
    - verse[n=168]: uuânum te thesero uueroldi.   Than scalt thu eft uuord sprekan,
    - verse[n=169]: hebbean thînaro stemna giuuald;   ni tharft thu stum uuesan
    - verse[n=170]: lengron huîla."   Thô uuarð it sân gilêstid sô,
    - verse[n=171]: giuuorðan te uuâron,   sô thar an them uuîha gisprak
    - verse[n=172]: engil thes alouualdon:   uuarð ald gumo
    - verse[n=173]: sprâca bilôsit,   thoh he spâhan hugi
    - verse[n=174]: bâri an is breostun.   Bidun allan dag
    - verse[n=175]: that uuerod for them uuîha   endi uundrodun alla,
    - verse[n=176]: bihuuî he thar sô lango,   lofsâlig man,
    - verse[n=177]: suuîðo frôd gumo   frâon sînun
    - verse[n=178]: thionon thorfti,   sô thar êr ênig thegno ni deda,
    - verse[n=179]: than sie    thar [at] them uuîha   uualdandes geld
    - verse[n=180]: folmon frumidun.   Thô quam frôd gumo
    - verse[n=181]: ût fon them alaha.   Erlos thrungun
    - verse[n=182]: nâhor mikilu:   uuas im niud mikil,
    - verse[n=183]: huat he im sôðlîkes   seggean uueldi,
    - verse[n=184]: uuîsean te uuâron.   He ni mohta thô ênig uuord [sprecan],
    - verse[n=185]: giseggean them gisiðea,   [bûtan] that he mid is suîðron hand
    - verse[n=186]: uuîsda them uueroda,   that sie ûses uualdandes
    - verse[n=187]: lêra lêstin.   Thea liudi forstôdun,
    - verse[n=188]: that he thar habda gegnungo   godcundes [huat]
    - verse[n=189]: forsehen selƀo,   thoh he is ni mahti giseggean uuiht,
    - verse[n=190]: giuuîsean te uuâron.   Thô habda he ûses uualdandes
    - verse[n=191]: geld gilêstid,   al sô is gigengi uuas
    - verse[n=192]: gimarcod mid mannun.   Thô uuarð sân aftar thiu maht godes,
    - verse[n=193]: gicûðid is craft [mikil]:   uuarð thiu [quân] ôcan,
    - verse[n=194]: idis an ira eldiu:   scolda im erƀiuuard,
    - verse[n=195]: suîðo godcund gumo   giƀiðig uuerðan,
    - verse[n=196]: barn an [burgun].   Bêd aftar thiu
    - verse[n=197]: that uuîf [uurdigiscapu].   Skrêd the uuintar forð,
    - verse[n=198]: geng [thes] gêres gital.   Iohannes quam
    - verse[n=199]: an liudeo lioht:   lîk uuas im scôni,
    - verse[n=200]: uuas im fel fagar,   fahs endi naglos,
    - verse[n=201]: uuangun [uuârun] im uulitige.   Thô fôrun thar uuîse man,
    - verse[n=202]: snelle tesamne,   thea suâsostun mêst,
    - verse[n=203]: uundrodun thes [uuerkes],   bi[huî] it gio mahti giuuerðan sô,
    - verse[n=204]: that [undar] sô aldun tuêm   ôdan uurði
    - verse[n=205]: barn an [giburdeon],   ni uuâri that it gibod godes
    - verse[n=206]: selƀes uuâri:   [afsuoƀun] sie garo,
    - verse[n=207]: that it elcor sô uuânlîc   uuerðan ni mahti.
    - verse[n=208]: Thô sprak thar ên gifrôdot man,   the sô filo consta
    - verse[n=209]: uuîsaro uuordo,   habde giuuit mikil,
    - verse[n=210]: frâgode [niudlîco],   huuat is namo scoldi
    - verse[n=211]: uuesan an thesaro uueroldi:   "mi thunkid an is uuîsu gilîc
    - verse[n=212]: iac an is gibârea,   that he sî betara than uui,
    - verse[n=213]: sô ic [uuâniu], that ina ûs gegnungo   [god] fon himila
    - verse[n=214]: '[selƀo] sendi".   Thô sprac sân [aftar]'
    - verse[n=215]: '[thiu]    môdar thes kindes,   thiu thana magu habda,'
    - verse[n=216]: that barn an ire barme:   "hêr quam [gibod] godes", quað siu,
    - verse[n=217]: '"fernun gêre,   furmon uuordu'
    - verse[n=218]: '[gibôd], that he Iohannes   bi godes lêrun'
    - verse[n=219]: hêtan scoldi.   That ic an mînumu hugi ni [gidar]
    - verse[n=220]: uuendean mid uuihti,   of ic is giuualdan môt".
    - verse[n=221]: 'Thô sprac ên gêlhert man,   the ira gaduling uuas:'
    - verse[n=222]: '"ne hêt êr giouuiht sô", quað he,   "aðalboranes'
    - verse[n=223]: ûses cunnies eftho cnôsles.   Uuita kiasan im ôðrana
    - verse[n=224]: niudsamna namon:   he [niate] of he môti".
    - verse[n=225]: 'Thô sprac eft the frôdo man,   the thar consta filo mahlian:'
    - verse[n=226]: '"ni giƀu ic that te râde", quað he,   "rinco negênun,'
    - verse[n=227]: that [he] uuord godes   uuendean biginna;
    - verse[n=228]: ac [uuita] is thana fader frâgon,   the [thar] sô gifrôdod sitit,
    - verse[n=229]: uuîs an is uuînseli:   thoh he ni mugi ênig uuord [sprecan],
    - verse[n=230]: thoh mag he bi bôcstaƀon   brêf geuuirkean,
    - verse[n=231]: namon giscrîƀan".   Thô he nâhor geng,
    - verse[n=232]: legda im êna bôc an barm   endi [bad gerno]
    - verse[n=233]: uurîtan uuîslîco   uuordgimerkiun,
    - verse[n=234]: huat sie that hêlaga barn   hêtan scoldin.
    - verse[n=235]: Thô nam he [thia] [bôk] [an] [hand]   endi an is hugi thâhte
    - verse[n=236]: suîðo gerno te gode:   Iohannes namon
    - verse[n=237]: uuîslîco giuurêt   endi [ôc] aftar mid is uuordu gisprac
    - verse[n=238]: suîðo spâhlîco:   habda im eft is sprâca giuuald,
    - verse[n=239]: giuuitteas endi [uuîsun].   That uuîti uuas thô agangan,
    - verse[n=240]: hard harmscare,   [the] im hêlag god
    - verse[n=241]: mahtig [macode],   that he [an is] môdseƀon
    - verse[n=242]: godes ni forgâti,   than he im eft sendi is iungron tô.
  - chapter[n=IV]:
    - verse[n=243]: Thô ni uuas lang aftar thiu,   ne it al sô gilêstid uuarð,
    - verse[n=244]: sô he mancunnea   managa huîla,
    - verse[n=245]: god alomahtig   forgeƀen habda,
    - verse[n=246]: that he is himilisc barn   herod te uueroldi,
    - verse[n=247]: si selƀes sunu   sendean [uueldi],
    - verse[n=248]: te thiu that he hêr alôsdi   [al liudstamna],
    - verse[n=249]: uuerod fon uuîtea.      [Thô] uuarð is [uuisbodo]
    - verse[n=250]: an Galilealand,   Gabriel cuman,
    - verse[n=251]: engil thes alouualdon,   thar he êne idis uuisse,
    - verse[n=252]: munilîca magað:   Maria uuas siu hêten,
    - verse[n=253]: uuas iru thiorna githigan.   Sea ên thegan habda,
    - verse[n=254]: Ioseph gimahlit,   gôdes cunnies man,
    - verse[n=255]: thea Dauides dohter:   that uuas [sô] diurlîc uuîf,
    - verse[n=256]: idis anthêti.   Thar sie the engil godes
    - verse[n=257]: '[an] Nazarethburg   bi namon selƀo'
    - verse[n=258]: 'grôtte [geginuuarde]   endi sie fon gode quedda:'
    - verse[n=259]: '"Hêl uuis thu, Maria", quað he,   "thu bist thînun hêrron liof,'
    - verse[n=260]: uualdande uuirðig,   huuand thu giuuit haƀes,
    - verse[n=261]: idis enstio fol.   Thu scalt [for] allun uuesan
    - verse[n=262]: uuîƀun giuuîhit.   Ne haƀe [thu] uuêcan hugi,
    - verse[n=263]: ne forhti thu thînun ferhe:   ne quam ic thi te ênigun frêson
        herod,
    - verse[n=264]: ne dragu ic [ênig] [drugithing].   Thu scalt ûses drohtines uuesan
    - verse[n=265]: môdar mid mannun   endi scalt thana magu fôdean,
    - verse[n=266]: thes [hôhon] [heƀancuninges] [suno].   The scal Hêliand te namon
    - verse[n=267]: êgan mid eldiun.   [Neo] endi ni kumid,
    - verse[n=268]: thes uuîdon rîkeas [giuuand],   [the] he giuualdan scal,
    - verse[n=269]: mâri theodan."   Thô sprac im [eft] thiu magað angegin,
    - verse[n=270]: uuið thana engil godes   idiso scôniost,
    - verse[n=271]: allaro uuîƀo uulitigost:   "huô mag that giuuerðen sô", [quað]
        siu,
    - verse[n=272]: '"that ic magu fôdie?   Ne ic gio mannes ni uuarð'
    - verse[n=273]: uuîs an mînera uueroldi."   Thô habde eft is uuord garu
    - verse[n=274]: 'engil thes alouualdon   thero idisiu tegegnes:'
    - verse[n=275]: '"an thi scal hêlag gêst   fon heƀanuuange'
    - verse[n=276]: cuman thurh craft godes.   [Thanan] scal thi kind ôdan
    - verse[n=277]: uuerðan an thesaro uueroldi.   Uualdandes craft
    - verse[n=278]: scal thi fon them hôhoston   heƀancuninge
    - verse[n=279]: scadouuan mid [skimon].   Ni uuarð scôniera giburd,
    - verse[n=280]: ne sô mâri mid mannun,   huand siu kumid thurh maht godes
    - verse[n=281]: an [these] uuîdon uuerold."      Thô uuarð [eft] thes uuîbes hugi
    - verse[n=282]: aftar them ârundie   al gihuorƀen
    - verse[n=283]: an godes uuilleon.   "[Than] ic hêr garu standu", quað siu,
    - verse[n=284]: '"te sulicun ambahtskepi,   sô he mi êgan uuili.'
    - verse[n=285]: Thiu bium ic theotgodes.   Nu ik [theses] thinges gitrûon;
    - verse[n=286]: uuerðe mi aftar thînun uuordun,   al sô is uuilleo sî,
    - verse[n=287]: hêrron mînes;   nis mi hugi tuîfli,
    - verse[n=288]: ne uuord ne uuîsa."   Sô gifragn ik, that that uuîf antfeng
    - verse[n=289]: that godes ârundi   gerno suîðo
    - verse[n=290]: mid leohtu hugi   endi mid [gilôƀon] gôdun
    - verse[n=291]: endi mid hluttrun treuun.   [Uuarð] the hêlago gêst,
    - verse[n=292]: that barn [an] ira bôsma;   endi siu ira breostun [forstôd]
    - verse[n=293]: iac an ire seƀon selƀo,   sagda them siu uuelda,
    - verse[n=294]: that sie habde giôcana   thes alouualdon craft
    - verse[n=295]: hêlag fon himile.   Thô uuarð hugi Iosepes,
    - verse[n=296]: is môd [giuuorrid],   the im êr thea magað habda,
    - verse[n=297]: thea idis anthêttea,   aðalcnôsles uuîf
    - verse[n=298]: 'giboht im te brûdiu.   He afsôf [that] siu habda barn undar iru:'
    - verse[n=299]: ni uuânda thes mid uuihti,   [that] iru that uuîf habdi
    - verse[n=300]: giuuardod sô [uuarolîco]:   ni [uuisse] uualdandes thô noh
    - verse[n=301]: blîði gibodskepi.   Ni uuelda sia imo te brûdi thô,
    - verse[n=302]: halon imo te hîuuon,   ac bigan im thô [an] hugi thenkean,
    - verse[n=303]: huô he sie [sô] forlêti,   sô iru thar nu uurði lêdes [uuiht],
    - verse[n=304]: ôdan [arƀides].   Ni uuelda sie aftar thiu
    - verse[n=305]: meldon for menigi:   antdrêd that sie manno barn
    - verse[n=306]: lîƀu binâmin.   Sô uuas [than] thero liudeo thau
    - verse[n=307]: thurh then aldon êu,   Ebreo folkes,
    - verse[n=308]: sô huilik sô thar an unreht   idis gihîuuida,
    - verse[n=309]: that siu simbla thana bedskepi   buggean scolda,
    - verse[n=310]: frî mid ira ferhu:   ni uuas gio thiu fêmea sô gôd,
    - verse[n=311]: that siu [mid] them liudun leng   libbien môsti,
    - verse[n=312]: uuesan undar them uueroda.   [Bigan] im the uuîso mann,
    - verse[n=313]: suîðo gôd gumo,   Ioseph an is môda
    - verse[n=314]: thenkean thero thingo,   huô he thea    thiornun thô
    - verse[n=315]: listiun forlêti.   Thô ni uuas lang te thiu,
    - verse[n=316]: that im thar an drôma quam   drohtines engil,
    - verse[n=317]: heƀancuninges bodo,   endi hêt sie ina haldan uuel,
    - verse[n=318]: minnion sie an is môde:   "Ni uuis thu", quað he, "Mariun uurêð,
    - verse[n=319]: thiornun thînaro;   siu is [githungan] uuîf;
    - verse[n=320]: ne forhugi thu sie te hardo;   thu scalt sie haldan uuel,
    - verse[n=321]: uuardon ira an thesaro uueroldi.   Lêsti [thu] inca uuinitreuua
    - verse[n=322]: forð sô thu dâdi,   [endi] [hald] incan friundskepi uuel!
    - verse[n=323]: Ne lât thu sie thi thiu lêðaron,   thoh siu [undar] ira liðon
        êgi,
    - verse[n=324]: barn an ira bôsma.   It cumid thurh gibod godes,
    - verse[n=325]: 'hêlages gêstes   fon heƀanuuanga:'
    - verse[n=326]: that is [Iêsu] Krist,   godes êgan barn,
    - verse[n=327]: uualdandes sunu.   Thu scalt sie uuel [haldan],
    - verse[n=328]: hêlaglîco.   Ne lât thu [thi] thînan hugi tuîflien,
    - verse[n=329]: merrean thîna môdgithâht."   Thô uuarð eft thes mannes hugi
    - verse[n=330]: '[giuuendid] aftar them uuordun,   that he im te them uuîƀa genam,'
    - verse[n=331]: te thera magað minnea:   antkenda maht godes,
    - verse[n=332]: uualdandes gibod.   Uuas im uuilleo mikil,
    - verse[n=333]: 'that he [sia] sô hêlaglîco   haldan môsti:'
    - verse[n=334]: bisorgoda sie an is [gisîðea],   endi [siu] sô sûƀro [drôg]
    - verse[n=335]: al te huldi godes   hêlagna gêst,
    - verse[n=336]: gôdlîcan gumon,   antthat sie [godes] giscapu
    - verse[n=337]: mahtig gimanodun,   that [siu] [ina] an manno lioht,
    - verse[n=338]: allaro barno bezt,   brengean scolda.
  - chapter[n=V]:
    - verse[n=339]: Thô uuarð fon Rûmuburg   rîkes mannes
    - verse[n=340]: oƀar alla thesa irminthiod   Octauiânas
    - verse[n=341]: ban endi bodskepi   oƀar thea is brêdon giuuald
    - verse[n=342]: cuman fon them kêsure   cuningo gihuilicun,
    - verse[n=343]: hêmsitteandiun,   sô uuîdo sô is heritogon
    - verse[n=344]: oƀar al that landskepi   [liudio] giuueldun.
    - verse[n=345]: '[Hiet man] that [alla] thea elilendiun man   iro ôðil    sôhtin,'
    - verse[n=346]: '[heliðos] iro handmahal   angegen iro hêrron bodon,'
    - verse[n=347]: quâmi te them cnôsla gihue,   thanan he cunneas uuas,
    - verse[n=348]: giboran fon them burgiun.   That gibod uuarð gilêstid
    - verse[n=349]: oƀar thesa uuîdon uuerold.   Uuerod samnoda
    - verse[n=350]: '[te] allaro burgeo gihuuem.   Fôrun thea bodon oƀar all,'
    - verse[n=351]: thea fon them kêsura   cumana uuâ*run,
    - verse[n=352]: bôkspâha uueros,   [endi] an brêf [scriƀun]
    - verse[n=353]: '[suîðo] niudlîco   namono [gihuilican],'
    - verse[n=354]: ia land ia liudi,   that im ni [mahti] [alettean] mann
    - verse[n=355]: gumono sulica gambra,   sô [im] scolda geldan gihue
    - verse[n=356]: heliðo fon is hôƀda.   Thô giuuêt im ôc [mid] is hîuuisca
    - verse[n=357]: Ioseph the gôdo,   sô it god mahtig,
    - verse[n=358]: uualdand uuelda:   sôhta im [thiu] [uuânamon] hêm,
    - verse[n=359]: thea burg an Bethleem,   thar iro beiðero uuas,
    - verse[n=360]: thes heliðes handmahal*   endi ôc thera hêlagun thiornun,
    - verse[n=361]: Mariun thera gôdun.   Thar uuas thes mâreon stôl
    - verse[n=362]: an êrdagun,   aðalcuninges,
    - verse[n=363]: Dauides thes gôdon,   than [langa] the he thana druhtskepi thar,
    - verse[n=364]: erl undar Ebreon   êgan môsta,
    - verse[n=365]: haldan hôhgisetu.   [Sie] uuârun is hîuuiscas,
    - verse[n=366]: cuman fon is cnôsla,   cunneas gôdes,
    - verse[n=367]: bêðiu bi giburdiun.   Thar gifragn ic, that [sie thiu] berhtun
        giscapu,
    - verse[n=368]: Mariun gimanodun   *endi maht godes,
    - verse[n=369]: that iru an [them] sîða   [sunu] [ôdan] [uuarð],
    - verse[n=370]: giboran an Bethleem   barno strangost,
    - verse[n=371]: allaro cuningo craftigost:   cuman [uuarð] the mâreo,
    - verse[n=372]: '[mahtig] [an] manno lioht,   sô is [êr] managan dag'
    - verse[n=373]: biliði uuârun   endi [bôcno] filu
    - verse[n=374]: giuuorðen an thesero uueroldi.   Thô uuas it all giuuârod sô,
    - verse[n=375]: sô it êr spâha* man   gisprocan habdun,
    - verse[n=376]: thurh huilic ôdmôdi   he thit erðrîki herod
    - verse[n=377]: thurh is selƀes craft   sôkean uuelda,
    - verse[n=378]: managaro mundboro.   Thô ina thiu môdar nam,
    - verse[n=379]: biuuand ina mid [uuâdiu]   uuîƀo [scôniost],
    - verse[n=380]: fagaron [fratahun],   endi ina mid [iro] folmon tuuêm
    - verse[n=381]: legda lioƀlîco   luttilna man,
    - verse[n=382]: that kind an êna [cribbiun],   thoh he habdi craft godes,
    - verse[n=383]: manno drohtin.   Thar [sat] thiu môdar biforan,
    - verse[n=384]: uuîf uuacogeandi,   uuar*doda selƀo,
    - verse[n=385]: held that hêlaga barn:   ni uuas [ira] hugi tuuîfli,
    - verse[n=386]: thera magað ira môdseƀo.   Thô uuarð [that] managun cûð
    - verse[n=387]: oƀar thesa uuîdon uuerold,   [uuardos] antfundun,
    - verse[n=388]: thea thar ehuscalcos   ûta uuârun,
    - verse[n=389]: uueros an uuahtu,   uuiggeo [gômean],
    - verse[n=390]: fehas aftar felda:   gisâhun finistri an tuuê
    - verse[n=391]: telâtan an lufte,   endi quam lioht godes
    - verse[n=392]: uuânum thurh thiu uuolcan   endi thea uuardos thar
    - verse[n=393]: bifeng an them fel*da.   Sie [uurðun] an forhtun thô,
    - verse[n=394]: thea [man] an ira môda:   gisâhun thar mahtigna
    - verse[n=395]: godes engil cuman,   the im [tegegnes] sprac,
    - verse[n=396]: hêt that im thea uuardos   uuiht ne antdrêdin
    - verse[n=397]: lêðes fon [them] liohta:   "ic scal eu", [quað] [he], "lioƀara
        thing,
    - verse[n=398]: '[suîðo] uuârlîco   uuilleon seggean,'
    - verse[n=399]: cûðean craft mikil:   nu is Krist geboran
    - verse[n=400]: an theser*o selƀun naht,   sâlig barn godes,
    - verse[n=401]: an [thera] Dauides burg,   drohtin the gôdo.
    - verse[n=402]: That is mendislo   manno cunneas,
    - verse[n=403]: allaro firiho fruma.   Thar gi ina fîðan mugun,
    - verse[n=404]: 'an [Bethlemaburg]   barno rîkiost:'
    - verse[n=405]: hebbiad that te [têcna],   that ic [eu] [gi]tellean mag
    - verse[n=406]: uuârun uuordun,   that he thar biuundan ligid,
    - verse[n=407]: that kind an ênera cribbiun,   thoh he sî cuning oƀar al
    - verse[n=408]: erðun endi himiles   endi oƀar [eldeo barn],
    - verse[n=409]: uueroldes uualdand".   Reht sô he thô that uuord gisprac,
    - verse[n=410]: sô uuarð thar engilo te them ênun   unrîm cuman,
    - verse[n=411]: hêlag heriskepi   fon heƀanuuanga,
    - verse[n=412]: fagar folc godes,   endi filu sprâkun,
    - verse[n=413]: lofuuord manag   liudeo hêrron.
    - verse[n=414]: Afhôƀun thô [hêlagna] sang,   thô sie eft te heƀanuuanga
    - verse[n=415]: uundun    thurh thiu uuolcan.   Thea uuardos hôrdun,
    - verse[n=416]: huô thiu engilo craft   alomahtigna god
    - verse[n=417]: 'suîðo [uuerðlîco]   uuordun loƀodun:'
    - verse[n=418]: '"diuriða sî nu", quâðun sie,   "drohtine selƀun'
    - verse[n=419]: an them hôhoston   himilo rîkea
    - verse[n=420]: endi friðu an erðu   firiho barnun,
    - verse[n=421]: gôduuilligun gumun,   [them] [the] god antkennead
    - verse[n=422]: thurh [hluttran] hugi."   Thea hirdios forstôdun,
    - verse[n=423]: that sie mahtig thing   gimanod habda,
    - verse[n=424]: '[blîðlîc] [bod]skepi:   giuuitun im te Bethleem thanan'
    - verse[n=425]: nahtes sîðon;   uuas im niud mikil,
    - verse[n=426]: that sie [selƀon] Krist   gisehan [môstin].
  - chapter[n=VI]:
    - verse[n=427]: Habda im the engil godes   al giuuîsid
    - verse[n=428]: torhtun têcnun,   that sie [im tô] selƀun,
    - verse[n=429]: '[te] them godes barne   gangan mahtun,'
    - verse[n=430]: endi fundun sân   folco drohtin,
    - verse[n=431]: liudeo [hêrron].   Sagdun thô lof goda,
    - verse[n=432]: uualdande mid iro uuordun   endi uuîdo [cûðdun]
    - verse[n=433]: oƀar thea berhtun burg,   huilic im thar [biliði] uuarð
    - verse[n=434]: fon heƀanuuanga   hêlag gitôgit,
    - verse[n=435]: fagar an felde.   That [frî] al biheld
    - verse[n=436]: an ira hugiskeftiun,   hêlag [thiorna],
    - verse[n=437]: thiu magað an ira môde,   sô huat sô siu gihôrda thea mann sprecan.
    - verse[n=438]: Fôdda ina thô fagaro   frîho scâniosta,
    - verse[n=439]: thiu môdar thurh minnea   managaro drohtin,
    - verse[n=440]: hêlag himilisc barn.   Heliðos gisprâcun
    - verse[n=441]: an them ahtodon daga   erlos managa,
    - verse[n=442]: suîðo glauua gumon   mid thera godes thiornun,
    - verse[n=443]: that he Hêleand te namon   hebbean scoldi,
    - verse[n=444]: sô it the godes engil   Gabriel gisprac
    - verse[n=445]: uuâron uuordun   endi them uuîƀe gibôd,
    - verse[n=446]: bodo drohtines,   thô siu êrist that barn antfeng
    - verse[n=447]: uuânum te thesero uueroldi.   Uuas iru uuilleo mikil,
    - verse[n=448]: that siu ina sô [hêlaglîco]   haldan môsti,
    - verse[n=449]: fulgeng im thô sô gerno.   That gêr furðor skrêd
    - verse[n=450]: untthat that friðubarn godes   fiartig habda
    - verse[n=451]: dago endi nahto.   Thô scoldun sie    thar êna dâd frummean,
    - verse[n=452]: that sie ina te Hierusalem   [forgeƀan] scoldun
    - verse[n=453]: uualdanda te them uuîha.   [Sô] uuas iro uuîsa than,
    - verse[n=454]: thero liudeo landsidu,   that that ni môsta forlâtan negên
    - verse[n=455]: idis undar Ebreon,   ef iru [at] [êrist] uuarð
    - verse[n=456]: sunu afôdit,   ne siu ina simbla [tharod]
    - verse[n=457]: te them godes uuîha   forgeƀan scolda.
    - verse[n=458]: Giuuitun im thô thiu gôdun tuuê,   Ioseph endi Maria
    - verse[n=459]: bêðiu fon Bethleem:   habdun that barn mid im,
    - verse[n=460]: hêlagna Krist,   sôhtun im hûs godes
    - verse[n=461]: an Hierusalem;   thar scoldun sie is geld frummean
    - verse[n=462]: uualdanda [at] them uuîha   uuîsa lêstean
    - verse[n=463]: Iudeo folkes.   Thar fundun sea ênna gôdan man
    - verse[n=464]: aldan [at] them alaha,   aðalboranan,
    - verse[n=465]: '[the] habda [at] them uuîha sô filu   uuintro endi sumaro'
    - verse[n=466]: gilibd an them liohta:   oft uuarhta he thar lof goda
    - verse[n=467]: mid hluttru hugi;   habda im hêlagna gêst,
    - verse[n=468]: '[sâliglîcan] seƀon;   Simeon uuas he hêtan.'
    - verse[n=469]: Im habda giuuîsid   uualdandas craft
    - verse[n=470]: langa huîla,   that he ni môsta [êr] thit lioht ageƀan,
    - verse[n=471]: uuendean af thesero uueroldi,   êr than im the uuilleo gistôdi,
    - verse[n=472]: that he [selƀan] Krist   gisehan môsti,
    - verse[n=473]: hêlagna heƀancuning.   Thô uuarð im is hugi suîðo
    - verse[n=474]: blîði an is briostun,   thô he gisah that [barn] cuman
    - verse[n=475]: '[an thena uuîh innan].   [Thuo sagda hie uualdande thanc],'
    - verse[n=476]: almahtigon gode,   thes he ina mid is ôgun gisah.
    - verse[n=477]: Geng im thô tegegnes   endi ina gerno antfeng
    - verse[n=478]: ald mid is armun:   al antkende
    - verse[n=479]: bôcan endi biliði   endi ôc that barn godes,
    - verse[n=480]: hêlagna heƀancuning.   "Nu ic thi, [hêrro], scal", quað he,
    - verse[n=481]: '"gerno biddean,   nu ic sus gigamalod bium,'
    - verse[n=482]: that thu thînan holdan [scalc]   [nu] hinan huerƀan lâtas,
    - verse[n=483]: an [thîna friðuuuâra] faran,   thar êr mîna forðrun dedun,
    - verse[n=484]: uueros fon thesero uueroldi,   nu mi the uuilleo gistôd,
    - verse[n=485]: dago lioƀosto,   that ic mînan drohtin gisah,
    - verse[n=486]: holdan    hêrron,   sô mi gihêtan uuas
    - verse[n=487]: langa huîla.   Thu bist lioht mikil
    - verse[n=488]: allun elithiodun,   thea êr thes alouualdon
    - verse[n=489]: craft ne antkendun.   Thîna cumi sindun
    - verse[n=490]: te dôma endi te diurðon,   drohtin frô mîn,
    - verse[n=491]: aƀarun Israhelas,   êganumu folke,
    - verse[n=492]: thînun lioƀun *liudiun."   Listiun talde thô
    - verse[n=493]: the aldo man an [them] alaha   [idis] thero gôdun,
    - verse[n=494]: sagda sôðlîco,   huô iro sunu scolda
    - verse[n=495]: oƀar thesan middilgard   managun uuerðan
    - verse[n=496]: sumun te falle, sumun te frôƀru   firiho [barnun],
    - verse[n=497]: them liudiun te leoƀa,   the is lêrun gihôrdin,
    - verse[n=498]: endi them te harma,   the hôrien ni [uueldin]
    - verse[n=499]: Kristas lêron.   "Thu scalt noh", quað he, "cara thiggean,
    - verse[n=500]: harm [an thînumu] herton,   than ina heliðo barn
    - verse[n=501]: uuâpnun uuîtnod.   That uuirðid thi uuerk mikil,
    - verse[n=502]: thrim te githolonna."   Thiu thiorna al forstôd
    - verse[n=503]: uuîsas mannas uuord.   Thô quam thar ôc ên uuîf gangan
    - verse[n=504]: ald innan [them] alaha:   Anna uuas siu hêtan,
    - verse[n=505]: dohtar Fanueles;   siu habde ira drohtine uuel
    - verse[n=506]: githionod te thanca,   uuas iru [githungan] uuîf.
    - verse[n=507]: Siu môsta aftar ira magaðhêdi,   sîðor siu mannes uuarð,
    - verse[n=508]: erles [an êhti]   eðili thiorne,
    - verse[n=509]: sô môsta siu mid ira brûdigumon   [bôdlo] giuualdan
    - verse[n=510]: siƀun uuintar [saman].   Thô gifragn ic that iru thar sorga gistôd
    - verse[n=511]: that [sie] thiu mikila maht   metodes tedêlda,
    - verse[n=512]: uurêð [uurdigiscapu].   Thô uuas siu uuidouua aftar thiu
    - verse[n=513]: '[at them] friðuuuîha   fior endi [antahtoda]'
    - verse[n=514]: uuintro an iro uueroldi,   sô siu nia thana uuîh ni forlêt,
    - verse[n=515]: ac siu thar ira drohtine [uuel]   dages endi nahtes,
    - verse[n=516]: gode thionode.   [Siu] quam thar ôc gangan tô
    - verse[n=517]: an thea selƀun tîd:   sân antkende
    - verse[n=518]: that [hêlage] barn godes   endi them [heliðon] cûðde,
    - verse[n=519]: them uueroda aftar [them] uuîha   uuilspel mikil,
    - verse[n=520]: quað that im neriandas ginist   ginâhid uuâri,
    - verse[n=521]: helpa heƀencuninges:   "nu is the hêlago Krist,
    - verse[n=522]: uualdand selƀo   an thesan uuîh cuman
    - verse[n=523]: te [alôsienne] thea liudi,   the hêr nu lango [bidun]
    - verse[n=524]: an thesara middilgard,   managa huuîla,
    - verse[n=525]: '[thurftig] thioda,   sô nu thes thinges mugun'
    - verse[n=526]: mendian [mancunni]."   Manag fagonoda
    - verse[n=527]: uuerod aftar [them] uuîha:   gihôrdun uuilspel mikil
    - verse[n=528]: fon gode seggean.   That geld habde thô gilêstid
    - verse[n=529]: thiu idis an [them] alaha,   [al] sô it im an ira êuua gibôd
    - verse[n=530]: '[endi] [an] thera [berhtun] burg   [bôk] giuuîsdun,'
    - verse[n=531]: hêlagaro handgiuuerk.   Giuuitun im thô te hûs thanan
    - verse[n=532]: fon Hierusalem   Ioseph endi Maria,
    - verse[n=533]: hêlag hîuuiski:   habdun im heƀenkuning
    - verse[n=534]: '[simbla] te gisîða,   sunu drohtines,'
    - verse[n=535]: managaro mundboron,   sô it gio mâri ni uuarð
    - verse[n=536]: than uuîdor an thesaro uueroldi,   [bûtan] sô is uuilleo geng,
    - verse[n=537]: heƀencuninges hugi.
  - chapter[n=VII]:
    - verse[n=537]: Thoh thar than [gihuilic] hêlag man
    - verse[n=538]: Krist antkendi,   thoh ni uuarð it gio te thes kuninges hoƀe
    - verse[n=539]: them mannun gimârid,   thea im an iro môdseƀon
    - verse[n=540]: holde ni uuârun,   ac uuas im sô bihalden forð
    - verse[n=541]: mid uuordun endi mid uuerkun,   antthat thar uueros ôstan,
    - verse[n=542]: '[suîðo] glauua gumon   gangan quâmun'
    - verse[n=543]: threa te thero thiodu,   thegnos snelle,
    - verse[n=544]: '[an] langan uueg   oƀar that land tharod:'
    - verse[n=545]: folgodun ênun berhtun [bôkne]   endi sôhtun that barn godes
    - verse[n=546]: mid hluttru hugi:   uueldun im hnîgan tô,
    - verse[n=547]: '[gehan] im te iungrun:   driƀun im godes giscapu.'
    - verse[n=548]: Thô sie Erodesan thar   rîkean fundun
    - verse[n=549]: an is seli sittien,   [slîðuurdean] kuning,
    - verse[n=550]: môdagna mid is mannun:   - [simbla] uuas he [morðes] gern -
    - verse[n=551]: thô quaddun sie ina cûsco   an cuning[uuîsun],
    - verse[n=552]: fagaro an is flettie,   endi he frâgoda sân,
    - verse[n=553]: huilic sie ârundi   ûta [gibrâhti],
    - verse[n=554]: uueros an thana uuracsîð:   "huueðer lêdiad gi [uundan] gold
    - verse[n=555]: te geƀu huilicun gumuno?   te huî gi [thus] an    ganga kumad,
    - verse[n=556]: gifaran an [fôðiu]?   Huat, gi [nêthuuanan] ferran sind
    - verse[n=557]: erlos fon ôðrun thiodun.   Ic [gisihu] that gi sind eðili[giburdiun]
    - verse[n=558]: cunnies fon cnôsle gôdun:   nio hêr êr sulica cumana ni uurðun
    - verse[n=559]: '[êri] fon ôðrun thiodun,   sîðor ik môsta thesas erlo folkes,'
    - verse[n=560]: giuualdan [thesas] uuîdon rîkeas.   Gi sculun mi te uuârun seggean
    - verse[n=561]: for thesun liudio folke,   [bihuuî] gi sîn te thesun lande [cumana]".
    - verse[n=562]: Thô sprâcun im eft [tegegnes]   gumon ôstronea,
    - verse[n=563]: uuordspâhe uueros:   "uui thi te uuârun mugun", quâðun sie,
    - verse[n=564]: '"ûse ârundi   ôðo [gitellien],'
    - verse[n=565]: giseggean sôðlîco,   [bihuuî] uui quâmun an thesan sið herod
    - verse[n=566]: fon [ôstan] [te] thesaro erðu.   Giu uuârun thar aðalies man,
    - verse[n=567]: gôdsprâkea gumon,   thea ûs gôdes sô filu,
    - verse[n=568]: helpa gihêtun   fon heƀencuninge
    - verse[n=569]: uuârum uuordun.   Than uuas thar ên [giuuittig] man,
    - verse[n=570]: frôd endi filuuuîs   - forn uuas that giu -,
    - verse[n=571]: ûse aldiro ôstar hinan,   - thar ni uuarð sîðor ênig man
    - verse[n=572]: sprâkono sô [spâhi] -;   [he] mahte rekkien spel godes,
    - verse[n=573]: '[huuand] [im] habde forliuuan   liudio hêrro,'
    - verse[n=574]: that he mahte fon erðu   up gihôrean
    - verse[n=575]: uualdandes uuord:   bithiu uuas is giuuit mikil,
    - verse[n=576]: thes [thegnes] githâhti.   Thô he thanan scolda,
    - verse[n=577]: '[ageƀen] gardos,   gadulingo gimang,'
    - verse[n=578]: forlâten liudio drôm,   sôkien lioht ôðar,
    - verse[n=579]: thô [he] [is] iungron hêt   gangan nâhor,
    - verse[n=580]: erƀiuuardos,   endi is erlun thô
    - verse[n=581]: sagde sôðlîco:   - that al sîðor quam,
    - verse[n=582]: giuuarð* an thesaro uueroldi -:   [thô] [sagda] [he] that hêr
        scoldi cuman ên uuîscuning
    - verse[n=583]: mâri endi mahtig   an thesan middilgard
    - verse[n=584]: '[thes] bezton giburdies;   quað that [it] scoldi uuesan barn
        godes,'
    - verse[n=585]: quað that he thesero [uueroldes]   uualdan scoldi
    - verse[n=586]: gio te êuuandaga,   erðun endi himiles.
    - verse[n=587]: He quað that an them selƀon daga,   the ina sâligna
    - verse[n=588]: an thesan middilgard   môdar gidrôgi,
    - verse[n=589]: sô quað he that ôstana   [ên] scoldi skînan
    - verse[n=590]: himiltungal huît,   sulic sô uui hêr ne habdin êr
    - verse[n=591]: undartuisc [erða] endi himil   ôðar huerigin,
    - verse[n=592]: ne sulic barn ne sulic bôcan.   Hêt that thar te bedu fôrin
    - verse[n=593]: threa man fon thero thiodu,   hêt sie thenkean uuel,
    - verse[n=594]: huan êr sie gisâuuin ôstana   up [sîðogean],
    - verse[n=595]: that godes bôcan gangan,   hêt sie garuuuian sân,
    - verse[n=596]: hêt that uui im folgodin,   sô it furi uurði,
    - verse[n=597]: uuestar oƀar thesa [uueroldi].   Nu is it al giuuârod sô,
    - verse[n=598]: cuman thurh craft godes:   the cuning is gifôdit,
    - verse[n=599]: giboran bald endi strang:   uui gisâhun is bôcan skînan
    - verse[n=600]: hêdro fon himiles tunglun,   sô ic uuêt, that it hêlag drohtin,
    - verse[n=601]: marcoda [mahtig] selƀo.   Uui gisâhun morgno gihuilikes
    - verse[n=602]: blîcan thana berhton sterron,   endi uui gengun aftar them bôcna
        herod
    - verse[n=603]: uuegas endi uualdas huuîlon.   [That uuâri ûs] allaro uuilleono
        mêsta,
    - verse[n=604]: that uui ina [selƀon gisehan môstin],   uuissin, huar uui [ina]
        sôkean scoldin,
    - verse[n=605]: thana cuning [an] thesumu kêsurdôma.   Saga ûs, undar huilicumu
        he sî thesaro cunneo afôdit."
    - verse[n=606]: Thô uuarð Erodesa   innan briostun
    - verse[n=607]: harm uuið herta,   bigan [im] is hugi uuallan,
    - verse[n=608]: seƀo mid sorgun:   gihôrde seggean thô,
    - verse[n=609]: that he thar [oƀarhôƀdon]   êgan [scoldi],
    - verse[n=610]: '[craftagoron] cuning   cunnies gôdes,'
    - verse[n=611]: '[sâligoron] undar them gisîðea.   Thô he samnon hêt,'
    - verse[n=612]: sô huuat sô an Hierusalem   gôdaro manno
    - verse[n=613]: allaro spâhoston   sprâcono uuârun
    - verse[n=614]: endi an iro brioston   bôkcraftes mêst
    - verse[n=615]: uuissun te uuârun,   endi he sie mid [uuordun] fragn,
    - verse[n=616]: suîðo niudlîco   nîðhugdig man,
    - verse[n=617]: cuning thero liudio,   huar Krist giboran
    - verse[n=618]: an uueroldrîkea   uuerðan scoldi,
    - verse[n=619]: friðugumono bezt.   Thô sprak im eft [that folc] angegin,
    - verse[n=620]: that uuerod uuârlîco,      quâðun that sie uuissin garo,
    - verse[n=621]: that he scoldi an Bethleem giboran uuerðan:   "sô is an [ûsun]
        bôkun giscriƀan,
    - verse[n=622]: uuîslîco giuuritan,   sô it uuârsagon,
    - verse[n=623]: suuîðo glauua gumon   bi godes crafta
    - verse[n=624]: '[filuuuîse] man   furn gisprâcun,'
    - verse[n=625]: that scoldi fon Bethleem   burgo hirdi,
    - verse[n=626]: liof landes uuard   an thit lioht cuman,
    - verse[n=627]: rîki râdgeƀo,   the rihtien scal
    - verse[n=628]: Iudeono gumskepi   endi [is] [geƀa] [uuesan]
    - verse[n=629]: mildi oƀar middilgard   managun thiodun."
  - chapter[n=VIII]:
    - verse[n=630]: '[Thô] gifragn ic that sân aftar thiu   slîðmôd cuning'
    - verse[n=631]: thero uuârsagono uuord   them uurekkiun sagda,
    - verse[n=632]: thea thar an [elilendi]   erlos uuârun
    - verse[n=633]: ferran gifarana,   endi he frâgoda aftar thiu,
    - verse[n=634]: huan sie an ôstaruuegun   êrist [gisâhin]
    - verse[n=635]: thana cuningsterron [cuman],   cumbal luihtien
    - verse[n=636]: hêdro fon himile.   Sie ni uueldun is im thô helen [eouuiht],
    - verse[n=637]: ac sagdun it im sôðlîco.   Thô hêt he sie an thana sîð faran,
    - verse[n=638]: hêt that sie ira ârundi   al undarfundin
    - verse[n=639]: umbi thes kindes cumi,   endi the cuning selƀo gibôd
    - verse[n=640]: suîðo hardlico,   hêrro Iudeono,
    - verse[n=641]: them uuîsun mannun,   êr than sie fôrin [uuestan] forð,
    - verse[n=642]: that sie im eft gicûðdin,   huar he thana cuning scoldi
    - verse[n=643]: sôkean [at] is [selðon];   quað that he thar uueldi mid is gisîðun
        tô,
    - verse[n=644]: bedan [te them] barne.   Than hogda he im te banon uuerðan
    - verse[n=645]: uuâpnes eggiun.   Than eft uualdand god
    - verse[n=646]: thâhte uuið them thinga:   [he] mahta [athengean] mêr,
    - verse[n=647]: gilêstean an thesum liohte:   that is noh lango skîn,
    - verse[n=648]: gicûðid craft godes.   Thô gengun eft thiu cumbl forð
    - verse[n=649]: uuânum undar [uuolcnun].   Thô uuârun thea uuîson man
    - verse[n=650]: fûsa te faranne:   giuuitun [im] forð thanan
    - verse[n=651]: balda an bodskepi:   uueldun that barn godes
    - verse[n=652]: '[selƀon] sôkean.   Sie ni habdun thanan gisîðeas mêr,'
    - verse[n=653]: '[bûtan] that sie thrie uuârun:   uuissun im thingo giskêð,'
    - verse[n=654]: uuârun im glauue gumon,   the thea geƀa lêddun.
    - verse[n=655]: Than sâhun sie sô uuîslîco   undar thana uuolcnes skion,
    - verse[n=656]: up te them hôhon himile,   huô fôrun thea huuîton sterron
    - verse[n=657]: '- antkendun sie [that] cumbal godes -,   [thiu] uuârun thurh
        [Krista] herod'
    - verse[n=658]: giuuarht te thesero uueroldi.   Thea uueros aftar gengun,
    - verse[n=659]: folgodun ferahtlîco   - sie frumide the mahte -
    - verse[n=660]: antthat [sie] gisâhun,   sîðuuôrige man,
    - verse[n=661]: berht bôcan godes,   blêc an himile
    - verse[n=662]: stillo gistanden.   The [sterro] liohto skên
    - verse[n=663]: huuît oƀar them hûse,   thar that hêlage barn
    - verse[n=664]: uuonode an uuilleon   endi ina that uuîf biheld,
    - verse[n=665]: thiu thiorne githiudo.   Thô uuarð [thero] thegno hugi
    - verse[n=666]: blîði an iro briostun:   bi them bôcna forstôdun,
    - verse[n=667]: that sie that friðubarn godes   funden habdun,
    - verse[n=668]: hêlagna heƀencuning.   Thô sie an that hûs innan
    - verse[n=669]: mid iro geƀun gengun,   gumon ôstronea,
    - verse[n=670]: sîðuuôrige man:   sân antkendun
    - verse[n=671]: thea uueros uualdand Krist.   Thea uurekkion fellun
    - verse[n=672]: te them kinde an kneobeda   endi ina an cuninguuîsa
    - verse[n=673]: gôdan grôttun   endi im thea geƀa drôgun,
    - verse[n=674]: gold endi [uuîhrôc]   bi godes têcnun
    - verse[n=675]: '*endi [myrra] thar [mid].   Thea man stôdun garouua,'
    - verse[n=676]: holde for iro hêrron,   thea it mid iro handun sân
    - verse[n=677]: fagaro [antfengun].   Thô giuuitun im thea [ferahton] man,
    - verse[n=678]: seggi te selðon   sîðuuôrige,
    - verse[n=679]: gumon an gastseli.   Thar im godes engil
    - verse[n=680]: slâpandiun an naht   [suueƀan] gitôgde,
    - verse[n=681]: gidrog [im] an drôme,   al so it drohtin self,
    - verse[n=682]: '[uualdand] uuelde,   [that] [im] [thûhte] that man im mid uuordun
        gibudi,'
    - verse[n=683]: that sie im* thanan ôðran uueg,   erlos fôrin,
    - verse[n=684]: liðodin sie te lande   endi thana lêðan man,
    - verse[n=685]: Erodesan   eft ni sôhtin,
    - verse[n=686]: môdagna    cuning.   Thô uuarð morgan cuman
    - verse[n=687]: uuânum te thesero uueroldi.   Thô bigunnun thea uuîson man
    - verse[n=688]: seggean iro sueƀanos;   selƀon antkendun
    - verse[n=689]: uualdandes uuord,   huuand sie giuuit mikil
    - verse[n=690]: bârun an iro briostun:   bâdun alouualdon,
    - verse[n=691]: '[hêron] heƀencuning,   that sie môstin is huldi forð,'
    - verse[n=692]: giuuirkean is uuilleon,   quâðun that sea [ti] im habdin giuuendit
        hugi,
    - verse[n=693]: '*[iro] môd [morgan] [gihuuem].   Thô [fôrun] eft thie man thanan,'
    - verse[n=694]: erlos ôstronie,   al sô im the engil godes
    - verse[n=695]: uuordun giuuîsde:   nâmun im uueg ôðran,
    - verse[n=696]: fulgengun godes lêrun:   ni uueldun [themu] [Iudeo] cuninge
    - verse[n=697]: umbi thes barnes giburd   bodon ôstronie,
    - verse[n=698]: sîðuuôrige man   seggian [giouuiht],
    - verse[n=699]: ac uuendun im eft an iro uuillion.
  - chapter[n=IX]:
    - verse[n=699]: Thô uuarð sân aftar thiu uualdandes,
    - verse[n=700]: godes engil cumen   Iosepe te [sprâcun],
    - verse[n=701]: sagde im an suuefne   slâpandium [an] naht,
    - verse[n=702]: bodo drohtines,   that that barn godes
    - verse[n=703]: slîðmôd cuning   sôkean uuelda,
    - verse[n=704]: âhtean is aldres;   "nu [scaltu] ine an Aegypteo
    - verse[n=705]: land [antlêdean]   endi undar them luidiun uuesan
    - verse[n=706]: mid thiu godes barnu   endi mid theru gôdan thior*nan,
    - verse[n=707]: uunon undar themu uuerode,   untthat thi uuord [cume]
    - verse[n=708]: hêrron thînes,   that thu that hêlage barn
    - verse[n=709]: eft te thesum landscepi   lêdian môtis,
    - verse[n=710]: drohtin thînen."   Thô fon them drôma ansprang
    - verse[n=711]: Ioseph an is gestseli,   endi that godes gibod
    - verse[n=712]: sân antkenda:   giuuêt im an [thana] sîð thanen
    - verse[n=713]: the thegan mid theru thiornon,   sôhta im thiod ôðra
    - verse[n=714]: oƀar brêdan berg:   uuelda that barn godes
    - verse[n=715]: fîundun antfôrian.   *Thô gifrang aftar thiu
    - verse[n=716]: Erodes the cuning,   thar he an is rîkea sat,
    - verse[n=717]: '[that] uuârun thea uuîson man   uuestan gihuuorƀan'
    - verse[n=718]: 'ôstar an iro ôðil   endi fôrun im ôðran uueg:'
    - verse[n=719]: uuisse [that] sie [im] that    ârundi   eft ni uueldun
    - verse[n=720]: seggian an is selðon.   Thô [uuarð] im [thes] an sorgun hugi,
    - verse[n=721]: môd mornondi,   quað that it [im] thie man dedin,
    - verse[n=722]: heliðos* te hônðun.   Thô he [sô] hriuuig sat,
    - verse[n=723]: balg ina an is briostun,   quað that he is mahti [betaron] râd,
    - verse[n=724]: '[ôðran] githenkien:   "nu ic is aldar can,'
    - verse[n=725]: uuêt is [uuintergitalu]:   nu ic giuuinnan mag,
    - verse[n=726]: that he [io] oƀar thesaro erðu   ald ni uuirðit,
    - verse[n=727]: '[hêr] undar thesum heriscepi."   Thô he sô hardo gibôd,'
    - verse[n=728]: Erodes oƀar is riki,   hêt thô is rinkos faran
    - verse[n=729]: cuning thero liudio,   hêt that sie kinda sô filo
    - verse[n=730]: thurh iro handmagen   hôƀdu binâmin,
    - verse[n=731]: sô manag barn umbi Bethleem,   sô filo sô thar giboran uurði,
    - verse[n=732]: an tuêm [gêrun] [atogan].   Tionon frumidon
    - verse[n=733]: '[thes] cuninges gisîðos.   Thô scolda thar sô manag kindisc man'
    - verse[n=734]: '[sueltan] sundiono lôs.   Ni uuarð sið [noh] êr'
    - verse[n=735]: giâmarlîcara forgang   iungaro manno,
    - verse[n=736]: armlîcara dôð.   Idisi uuiopun,
    - verse[n=737]: 'môdar managa,   gisâhun iro megi spildian:'
    - verse[n=738]: ni mahte siu im [nio] giformon,   thoh siu mid iro faðmon tuêm
    - verse[n=739]: iro êgan barn   armun bifengi,
    - verse[n=740]: liof endi luttil,   thoh scolda is [simbla] that lîf [geƀan],
    - verse[n=741]: the magu for theru môdar.   Mênes ni sâhun,
    - verse[n=742]: uuîties thie uuamscaðon:   uuâpnes eggiun
    - verse[n=743]: fremidun [firin]uuerc mikil.   Fellun managa
    - verse[n=744]: maguiunge man.   Thia môdar uuiopun
    - verse[n=745]: kindiungaro qualm.   Cara uuas an Bethleem,
    - verse[n=746]: hofno hlûdost:   thoh man [im] iro herton an tuê
    - verse[n=747]: sniði mid suerdu,   thoh ni mohta im gio sêrara dâd
    - verse[n=748]: uuerðan an thesaro uueroldi,   uuîƀun managun,
    - verse[n=749]: brûdiun an Bethleem:   gisâhun iro barn biforan,
    - verse[n=750]: kindiunge man,   qualmu sueltan
    - verse[n=751]: '[blôdag] an iro barmun.   Thie banon uuîtnodun'
    - verse[n=752]: unsculdige scole:   ni biscriƀun    giouuiht
    - verse[n=753]: thea man umbi mênuuerk:   uueldun mahtigna,
    - verse[n=754]: Krist selƀon aquellian.   Than habde ina craftag god
    - verse[n=755]: '[gineridan] uuið iro nîðe,   that inan nahtes thanan'
    - verse[n=756]: an Aegypteo land   erlos [antlêddun],
    - verse[n=757]: gumon mid Iosepe   an thana [grôneon] uuang,
    - verse[n=758]: an erðono beztun,   thar ên aha fliutid,
    - verse[n=759]: Nîlstrôm mikil   norð te sêuua,
    - verse[n=760]: flôdo fagorosta.   Thar that friðubarn [godes]
    - verse[n=761]: uuonoda an uuilleon,   antthat uurd fornam
    - verse[n=762]: Erodes thana cuning,   that he forlêt eldeo barn,
    - verse[n=763]: môdag manno drôm.   Thô scolda thero marca giuuald
    - verse[n=764]: êgan is erƀiuuard:   the uuas Archelâus
    - verse[n=765]: 'hêtan, heritogo   helmberandero:'
    - verse[n=766]: the scolda umbi Hierusalem   Iudeono folkes,
    - verse[n=767]: uuerodes giuualdan.   Thô uuarð uuord cuman
    - verse[n=768]: thar an Egypti   eðiliun manne,
    - verse[n=769]: that [he] thar te Iosepe,   godes engil sprac,
    - verse[n=770]: bodo drohtines,   hêt ina eft that barn thanan
    - verse[n=771]: lêdien te lande.   "nu haƀað thit lioht [afgeƀen]", quað he,
    - verse[n=772]: '"Erodes [the] cuning;   he uuelde is âhtien giu,'
    - verse[n=773]: frêson is ferahas.   Nu maht thu [an] [friðu] lêdien
    - verse[n=774]: that kind undar euua cunni,   nu the cuning ni liƀod,
    - verse[n=775]: erl oƀarmôdig."   Al antkende
    - verse[n=776]: Iosep godes têcan:   geriuuide ina sniumo
    - verse[n=777]: the thegan mit thera thiornun,   thô sie thanan uueldun
    - verse[n=778]: bêðiu mid thiu barnu:   lêstun thiu berhton giscapu,
    - verse[n=779]: uualdandes uuillion,   al sô he im [êr] mid is uuordun gibôd.
  - chapter[n=X]:
    - verse[n=780]: Giuuitun im thô eft an [Galilealand]   Ioseph endi Maria,
    - verse[n=781]: hêlag hîuuiski   heƀencuninges,
    - verse[n=782]: uuârun im an Nazarethburg.   Thar the neriondio Krist
    - verse[n=783]: uuôhs undar them uuerode,   [uuarð] giuuitties ful,
    - verse[n=784]: an uuas imu anst godes,   he uuas allun liof
    - verse[n=785]: môdarmâgun:   he ni uuas ôðrun mannun [gilîc],
    - verse[n=786]: '[the] gumo an sînera gôdi.   Thô he [gêrtalo]'
    - verse[n=787]: tuueliƀi habde,   thô uuarð thiu tîd cuman,
    - verse[n=788]: that [sie] thar te Hierusalem,   Iuðeo    liudi
    - verse[n=789]: iro thiodgode   thionon scoldun,
    - verse[n=790]: uuirkean is uuilleon.   Thô uuarð thar an thana uuîh innan
    - verse[n=791]: thar te Hierusalem   Iudeono gisamnod
    - verse[n=792]: mancraft mikil.   Thar Maria uuas
    - verse[n=793]: self an gisîðea   endi iru sunu habda,
    - verse[n=794]: godes [êgan] barn.   Thô sie that geld habdun,
    - verse[n=795]: '[erlos an them alaha],   [sô] [it] [an] [iro êuua gibôd],'
    - verse[n=796]: gilêstid te iro landuuîsun,   thô fôrun im eft thie liudi thanan,
    - verse[n=797]: uueros an iro uuillion   endi thar an them uuîha afstôd
    - verse[n=798]: mahtig barn godes,   sô ina thiu môdar thar
    - verse[n=799]: ni uuissa te uuâron;   ac siu uuânda that he mid them uueroda
        forð,
    - verse[n=800]: fôri mit iro friundun.   Gifrang aftar thiu
    - verse[n=801]: eft [an] ôðrun daga   aðalcunnies uuîf,
    - verse[n=802]: sâlig thiorna,   that he undar them gisîðia ni uuas.
    - verse[n=803]: Uuarð Mariun thô   môd an sorgun,
    - verse[n=804]: hriuuig umbi iro herta,   thô siu that hêlaga barn
    - verse[n=805]: ni fand undar them folca:   filu [gornoda]
    - verse[n=806]: thiu godes thiorna.   Giuuitun im thô eft te Hierusalem
    - verse[n=807]: iro sunu sôkean,   fundun ina sittean thar
    - verse[n=808]: an them uuîha innan,   thar the [uuîsa] man,
    - verse[n=809]: suuîðo glauuua gumon   [an] godes êuua
    - verse[n=810]: lâsun ende lînodun,   huô sie lof scoldin
    - verse[n=811]: uuirkean mid iro uuordun   them, the thesa uuerold giscôp.
    - verse[n=812]: Thar sat undar middiun   mahtig barn godes,
    - verse[n=813]: Krist alouualdo,   sô is thea ni mahtun antkennian uuiht,
    - verse[n=814]: the thes [uuîhes] thar   uuardon scoldun,
    - verse[n=815]: endi frâgoda sie   [firiuuitlîco]
    - verse[n=816]: uuîsera uuordo.   Sie uundradun alle,
    - verse[n=817]: '[buhuuî] gio sô kindisc man   sulica quidi [mahti]'
    - verse[n=818]: '[mid] [is] [mûðu] [gimênean].   Thar ina thiu môdar fand'
    - verse[n=819]: sittean under them [gisîðea]   endi iro sunu [grôtta],
    - verse[n=820]: 'uuîsan undar them uueroda,   sprac [im] [mid] ira uuordun [tô]:'
    - verse[n=821]: '"huuî uueldes thu thînera môdar,   manno lioƀosto,'
    - verse[n=822]: gisidon [sulica] [sorga],   that ic thi    sô sêragmôd,
    - verse[n=823]: idis armhugdig   êscon scolda
    - verse[n=824]: undar thesun burgliudiun?"   Thô sprac iru eft that barn angegin
    - verse[n=825]: uuîsun uuordun:   "huuat, thu uuêst garo", [quað he],
    - verse[n=826]: '"that ic thar girîsu,   thar ic bi rehton scal'
    - verse[n=827]: uuonon an uuilleon,   thar giuuald haƀad
    - verse[n=828]: mîn mahtig fader."   Thie man ni forstôdun,
    - verse[n=829]: thie uueros an them uuîha,   bihuuî he sô that uuord gisprac,
    - verse[n=830]: gimênda mid is mûðu:   Maria al biheld,
    - verse[n=831]: '[gibarg] an ira breostun,   sô huuat sô siu gihôrda ira barn
        sprecan'
    - verse[n=832]: uuisaro uuordo.   Giuuitun im thô eft [thanan]
    - verse[n=833]: fon Hierusalem   Ioseph endi Maria,
    - verse[n=834]: habdun im te gisîðea   sunu drohtines,
    - verse[n=835]: allaro barno [bezta],   thero the io [giboran] uurði
    - verse[n=836]: magu fon môdar:   habdun im thar minnea tô
    - verse[n=837]: thurh [hluttran] hugi,   endi he sô gihôrig uuas,
    - verse[n=838]: godes êgan barn   gadulingmâgun
    - verse[n=839]: 'thurh is ôdmôdi,   aldron sînun:'
    - verse[n=840]: ni uuelda an is kindiski thô noh   is craft mikil
    - verse[n=841]: mannun mârean,   that he sulic megin êhta,
    - verse[n=842]: giuuald an thesaro uueroldi,   ac he im an is uuilleon bêd
    - verse[n=843]: githiudo undar thero thiodu   thrîtig gêro,
    - verse[n=844]: êr than he thar têcan ênig   tôgean uueldi,
    - verse[n=845]: seggean them gisîðea,   that he selƀo uuas
    - verse[n=846]: an thesaro middilgard   manno drohtin.
    - verse[n=847]: Habda [im] sô [bihalden]   hêlag barn godes
    - verse[n=848]: uuord endi uuîsdôm   ende allaro giuuitteo mêst,
    - verse[n=849]: tulgo spâhan hugi:   ni mahta [man is] an is sprâcun uuerðan,
    - verse[n=850]: an is uuordun [giuuar],   that he sulic giuuit êhta,
    - verse[n=851]: '[thegan] sulica githâhti,   ac he im sô githiudo bêd'
    - verse[n=852]: torhtaro têcno.   Ni uuas noh than thiu tîd cuman,
    - verse[n=853]: that he ina oƀar thesan middilgard   mârean scolda,
    - verse[n=854]: lêrian thie liudi,   huuô sie [scoldin] iro gilôƀon haldan,
    - verse[n=855]: uuirkean uuilleon godes.   Uuissun that thoh managa
    - verse[n=856]: liudi aftar them landa,      that he uuas an thit lioht cuman,
    - verse[n=857]: thoh sie ina cûðlîco   ankennian ni mahtin,
    - verse[n=858]: êr than he ina selƀo   seggean uuelda.
  - chapter[n=XI]:
    - verse[n=859]: Than uaas im Iohannes   fon is iuguðhêdi
    - verse[n=860]: auuahsan an ênero uuôstunni;   thar ni uuas uuerodes than mêr,
    - verse[n=861]: '[bûtan] that he thar êncora   alouualdon gode,'
    - verse[n=862]: thegan thionoda:   forlêt thioda gimang,
    - verse[n=863]: manno [gimênðon].   [Thar] uuarð im mahtig cuman
    - verse[n=864]: an thero uuôstunni   uuord fon himila,
    - verse[n=865]: gôdlîc stemna [godes],   endi Johanne gibod,
    - verse[n=866]: that he Cristes cumi   endi is craft mikil
    - verse[n=867]: oƀar thesan middilgard   mârean scoldi;
    - verse[n=868]: hêt ina uuârlîco   uuordun seggean,
    - verse[n=869]: that uuâri heƀanriki   heliðo barnun
    - verse[n=870]: an them landscepi,   liudiun ginâhid,
    - verse[n=871]: uuelono uunsamost.   Im uuas thô uuilleo mikil,
    - verse[n=872]: that [he] fon sulicun sâldun   seggean môsti.
    - verse[n=873]: Giuuêt im thô gangan,   al sô Jordan flôt,
    - verse[n=874]: uuatar an uuilleon,   endi them uueroda allan dag,
    - verse[n=875]: aftar them landscepi   them liudiun cûðda,
    - verse[n=876]: that sie mid fastunniu   firinuuerc manag,
    - verse[n=877]: iro [selƀoro]   sundia bôttin,
    - verse[n=878]: '"that gi uuerðan hrênea", quað he.   "Heƀanriki is'
    - verse[n=879]: ginâhid manno [barnun].   Nu lâtad [eu] an euuan môdseƀon
    - verse[n=880]: '[euuar] [selƀoro]   sundea hreuuan,'
    - verse[n=881]: '[lêdas] that gi an thesun liohta [fremidun],   endi mînun lêrun
        hôread,'
    - verse[n=882]: uuendeat aftar mînun uuordun.   Ic eu an uuatara scal
    - verse[n=883]: gidôpean diurlîco,   thoh ic euua dâdi ne mugi,
    - verse[n=884]: '[euuar] selƀaro   sundea alâtan,'
    - verse[n=885]: that gi thurh mîn handgiuuerc   hluttra uuerðan
    - verse[n=886]: lêðaro gilêsto:   ac the is an thit lioht cuman,
    - verse[n=887]: mahtig te mannun   endi undar eu middiun stêd,
    - verse[n=888]: '- thoh gi ina selƀun   gisehan ni [uuillean] -,'
    - verse[n=889]: the eu [gidôpean] scal   an euues drohtines namon
    - verse[n=890]: 'an thana [hâlagon] gêst.   That is hêrro oƀar al:'
    - verse[n=891]: he mag    allaro manno gihuuena   mêngithâhteo,
    - verse[n=892]: sundeono sicoron,   sô huene sô sô sâlig môt
    - verse[n=893]: uuerðen an thesaro uueroldi,   that thes uuilleon haƀad,
    - verse[n=894]: that he sô gilêstea,   sô he thesun liudiun uuili,
    - verse[n=895]: gibioden barn godes.   Ic bium an is [bods]kepi herod
    - verse[n=896]: an thesa uuerold cumen   endi scal im thana uueg rûmien,
    - verse[n=897]: lêrean thesa liudi,   huuô sea [sculin] iro gilôƀon haldan
    - verse[n=898]: thurh hluttran hugi,   endi that sie an hellea ni thurƀin,
    - verse[n=899]: faran an fern that hêta.   Thes uuirðid sô fagan an is môde
    - verse[n=900]: man te sô managaro [stundu],   sô huue sô that mên forlâtid,
    - verse[n=901]: gerno thes gramon anbusni,   - sô mag im thes gôdon giuuirkean,
    - verse[n=902]: huldi heƀencuninges,   - sô huue sô haƀad hluttra treuua
    - verse[n=903]: up te them alomahtigon gode."   Erlos managa
    - verse[n=904]: bi them lêrun thô,   liudi uuândun,
    - verse[n=905]: uueros uuârlîco,   that that uualdand Krist
    - verse[n=906]: selbo uuâri,   huuanda he sô filu sôðes gisprac,
    - verse[n=907]: uuâroro uuordo.   Thô uuarð that sô uuîdo cûð
    - verse[n=908]: oƀar that forgeƀana land   gumono gihuuilicum,
    - verse[n=909]: seggiun [at] iro selðun:   thô quâmun ina sôkean tharod
    - verse[n=910]: fon Hierusalem   Iudeo [liudio]
    - verse[n=911]: bodon fon theru [burgi]   [endi] [frâgodun], ef he uuâri that
        barn godes,
    - verse[n=912]: '"that hêr lango giu", quaðun sie,   "liudi sagdun,'
    - verse[n=913]: uueros uuârlîco,   that he scoldi an thesa uuerold cuman".
    - verse[n=914]: Iohannes thô gimahalde   endi tegegnes sprac
    - verse[n=915]: them bodun baldlîco:   "ni bium ic", quað he, "that barn godes,
    - verse[n=916]: uuâr uualdand Krist,   ac ic scal im thana uueg rûmien,
    - verse[n=917]: hêrron mînumu."   Thea heliðos frugnun,
    - verse[n=918]: thea thar an them ârundie   erlos uuârun,
    - verse[n=919]: bodon fon [thero] [burgi]:   "ef thu [nu] ni bist that barn godes,
    - verse[n=920]: bist thu than thoh    Elias,   the hêr an êrdagun
    - verse[n=921]: uuas undar thesumu uuerode?   He is [uuiscumo]
    - verse[n=922]: '[eft] [an] thesan middilgard.   Saga ûs huuat thu manno sîs!'
    - verse[n=923]: Bist thu ênig [thero],   the hêr [êr] uuâri
    - verse[n=924]: '[uuîsaro] uuârsaguno?   Huuat sculun uui them uuerode fon thi'
    - verse[n=925]: seggean te sôðon?   Neo hêr [êr sulic] ni uuarð
    - verse[n=926]: an [thesun] middilgard   man [ôðar] cuman
    - verse[n=927]: dâdiun sô mâri.   Bihuuî thu hêr [dôpisli]
    - verse[n=928]: '[fremis] undar thesumu folke,   ef thu tharo forasagono'
    - verse[n=929]: ênhuuilic [ni] bist?"   Thô habde eft garo
    - verse[n=930]: 'Iohannes the gôdo   glau anduuordi:'
    - verse[n=931]: '"Ic bium forabodo   frâon mînes,'
    - verse[n=932]: lioƀes hêrron;   ic scal thit land recon,
    - verse[n=933]: thit [uuerod] aftar is uuillion.   Ic hebbiu fon is uuorde mid
        mi
    - verse[n=934]: stranga stemna,   thoh sie hêr ni uuillie forstandan filo
    - verse[n=935]: uuerodes an thesaro uuôstunni.   Ni bium ic mid uuihti [gilîc]
    - verse[n=936]: drohtine mînumu:   he is mid is dâdiun sô strang,
    - verse[n=937]: sô mâri endi sô mahtig   - that uuirðid managun cûð,
    - verse[n=938]: uuerun aftar thesaro uueroldi   - that ic thes uuirðig ni bium,
    - verse[n=939]: that ic môti an is giscuoha,   thoh ic sî is [scalc] [êgan],
    - verse[n=940]: 'an sô [rîkiumu] drohtine,   thea reomon antbindan:'
    - verse[n=941]: sô mikilu is he betara than ic.   Nis thes [bodon] gimaco
    - verse[n=942]: ênig oƀar erðu,   ne nu aftar ni scal
    - verse[n=943]: uuerðan an thesaro uueroldi.   Hebbiad euuan uuillion tharod,
    - verse[n=944]: liudi euuan gilôƀon:   than eu [lango] [scal]
    - verse[n=945]: '[uuesan] euua hugi hrômag;   [than] gi [helligithuuing],'
    - verse[n=946]: forlâtad lêðaro drôm   [endi] sôkead eu lioht godes,
    - verse[n=947]: upôdes hêm,   [êuuig] rîki,
    - verse[n=948]: hôhan heƀenuuang.   Ne lâtad euuan hugi tuuîflien!"
  - chapter[n=XII]:
    - verse[n=949]: Sô sprac thô iung gumo   bi godes lêrun
    - verse[n=950]: mannun te mârðu.   Manag [samnoda]
    - verse[n=951]: '[thar] te Bethania   barn Israheles;'
    - verse[n=952]: quâmun    thar te Iohannese   cuningo gisîðos,
    - verse[n=953]: liudi te lêrun   endi iro gilôƀon antfengun.
    - verse[n=954]: He dôpte sie dago gihuuilikes   endi im iro dâdi lôg,
    - verse[n=955]: uurêðaro uuillion,   endi loƀode im uuord godes,
    - verse[n=956]: hêrron sînes:   "Heƀenrîki uuirðid", quað he,
    - verse[n=957]: '"garu gumono sô huuem,   sô ti gode thenkid'
    - verse[n=958]: endi an thana [hêleand] *uuili   hluttro [gilôƀean],
    - verse[n=959]: lêstean is lêra".   Thô ni uuas lang [te] thiu,
    - verse[n=960]: that im fon Galilea giuuêt   godes êgan barn,
    - verse[n=961]: '*diurlîc drohtines sunu,   dôpi suokean.'
    - verse[n=962]: Uuas im thuo an is uuastme   uualdandes barn*,
    - verse[n=963]: al sô he mid thero thiodu   thrîtig habdi
    - verse[n=964]: uuintro an is uueroldi.   Thô he an is uuilleon [quam],
    - verse[n=965]: thar Iohannes   an [Iordana] strôme
    - verse[n=966]: allan [langan] dag   liudi manage
    - verse[n=967]: dôpte diurlîco.   [Reht] sô he thô is drohtin gisah,
    - verse[n=968]: holden hêrron,   sô uuarð im is hugi blîði,
    - verse[n=969]: thes im [the] uuilleo gistôd,   endi sprac [im thô] mid is uuordun
        [tô],
    - verse[n=970]: '[suuîðo gôd gumo,   Iohannes te Kriste]:'
    - verse[n=971]: '"nu cumis thu te mînero dôpi,   drohtin frô mîn,'
    - verse[n=972]: thiod[gumono] [bezto]:   sô scolde ic te thînero duan,
    - verse[n=973]: huuand thu bist allaro cuningo craftigost."   Krist selƀo gibôd,
    - verse[n=974]: 'uualdand uuârlîco,   that he ni sprâki thero uuordo than mêr:'
    - verse[n=975]: '"uuêst thu, that ûs [sô] girîsid", quað he,   "allaro rehto [gihuuilik]'
    - verse[n=976]: te gifulleanne   [forð]uuardes nu
    - verse[n=977]: an godes uuilleon".   Iohannes stôd,
    - verse[n=978]: dôpte allan dag   druhtfolc mikil,
    - verse[n=979]: uuerod an uuatere   endi [ôk] uualdand Krist,
    - verse[n=980]: '[hêran] heƀencuning   handun sînun'
    - verse[n=981]: an allaro [baðo] them [bezton]   endi im thar te bedu gihnêg
    - verse[n=982]: an cneo craftag.   Krist up giuuêt
    - verse[n=983]: fagar fon them flôde,   friðubarn godes,
    - verse[n=984]: liof liudio uuard.   Sô he thô that land [afstôp],
    - verse[n=985]: sô anthlidun thô himiles doru,   endi quam the hêlago gêst
    - verse[n=986]: 'fon them alouualdon   oƀane te Kriste:'
    - verse[n=987]: '- uuas im an gilîcnissie   [lungras] fugles,'
    - verse[n=988]: diurlîcara dûƀun   - endi sat    im uppan ûses drohtines [ahslu],
    - verse[n=989]: '[uuonoda] im oƀar them uualdandes barne.   Aftar quam thar uuord
        fon himile,'
    - verse[n=990]: hlûd fon them [hôhon] radura   [en] grôtta thane hêleand selƀon,
    - verse[n=991]: '[Crista], allaro cuningo bezton,   quað that he ina gicorana
        habdi'
    - verse[n=992]: selƀo fon sînun rîkea,   quað that im the sunu [lîcodi]
    - verse[n=993]: bezt allaro giboranaro manno,   quað that he im uuâri allaro barno
        lioƀost.
    - verse[n=994]: That môste Iohannes [thô],   al sô it god uuelde,
    - verse[n=995]: '[gisehan] endi gihôrean.   He gideda it sân aftar thiu'
    - verse[n=996]: mannun [mâri],   that sie thar mahtigna
    - verse[n=997]: hêrron habdun:   ["thit] is", quað he, "heƀencuninges sunu,
    - verse[n=998]: ên alouualdand:   thesas uuilleo ic urcundeo
    - verse[n=999]: uuesan an thesaro uueroldi,   [huuand] it sagda mi uuord godes,
    - verse[n=1000]: drohtines stemne,   thô he mi dôpean hêt
    - verse[n=1001]: uueros an uuatare,   sô huuar sô ic gisâhi uuârlîco
    - verse[n=1002]: thana [hêlagon] gêst   *fan heƀanuuange
    - verse[n=1003]: an [thesan] middilgard   ênigan man uuaron,
    - verse[n=1004]: cuman mid craftu;   that quað, [that] scoldi Crist uuesan,
    - verse[n=1005]: diurlîc drohtines suno.   Hie dôpean scal
    - verse[n=1006]: an thana* hêlagan gêst*   endi hêlean managa
    - verse[n=1007]: manno mêndâdi.   He haƀad [maht] fon gode,
    - verse[n=1008]: that he alâtan mag   liudeo gihuuilicun
    - verse[n=1009]: saca endi sundea.   Thit is selƀo Krist,
    - verse[n=1010]: godes êgan barn,   gumono bezto,
    - verse[n=1011]: friðu uuið fîundun.   Uuala that eu thes mag frâhmôd hugi
    - verse[n=1012]: uuesan an thesaro uueroldi,   thes eu the uuilleo gistôd,
    - verse[n=1013]: that gi sô [libbeanda]   thana landes uuard
    - verse[n=1014]: selƀon gisâhun.   Nu môt [sliumo] sundeono lôs
    - verse[n=1015]: manag gêst faran   an godes uuilleon
    - verse[n=1016]: tionon atômid,   the mid treuuon uuili
    - verse[n=1017]: uuið is uuini uuirkean   endi an uualdand Krist
    - verse[n=1018]: fasto gilôƀean.   That scal te [frumun] uuerðen
    - verse[n=1019]: gumono sô huuilicun,   sô that gerno dôt".
  - chapter[n=XIII]:
    - verse[n=1020]: Sô gefragn ic that [Iohannes thô]   gumono gihuuilicun,
    - verse[n=1021]: loƀoda them liudiun   lêra Kristes,
    - verse[n=1022]: hêrron sines,   endi heƀenrîki
    - verse[n=1023]: te giuuinnanne,   uuelono thane mêston,
    - verse[n=1024]: sâlig sinlîf.   Thô he [im] selƀo giuuêt
    - verse[n=1025]: '[aftar them    dôpislea,   drohtin the gôdo],'
    - verse[n=1026]: an êna uuôstunnea,   uualdandes sunu;
    - verse[n=1027]: uuas im thar an thero ênôdi   erlo drohtin
    - verse[n=1028]: lange huuîla;   ne habda liudeo than mêr,
    - verse[n=1029]: 'seggeo te gisîðun,   al sô he im selƀo gicôs:'
    - verse[n=1030]: uuelda is thar lâtan [coston]   craftiga uuihti,
    - verse[n=1031]: selƀon [Satanasan],   the gio an sundea spenit,
    - verse[n=1032]: man an mênuuerk:   he consta is môdseƀon,
    - verse[n=1033]: uurêðan uuilleon,   huuô he thesa uuerold êrist,
    - verse[n=1034]: an them anginnea   irminthioda
    - verse[n=1035]: bisuêc mit sundiun,   thô he thiu [sinhîun] tuuê,
    - verse[n=1036]: '[Âdaman] endi Êuan,   thurh untreuua'
    - verse[n=1037]: forlêdda [mid] luginun,   that liudo barn
    - verse[n=1038]: aftar iro hinferdi   hellea sôhtun,
    - verse[n=1039]: gumono gêstos.   Thô uuelda that god mahtig,
    - verse[n=1040]: uualdand uuendean   endi uuelda thesum uuerode forgeƀen
    - verse[n=1041]: hôh himilrîki:   bethiu he herod hêlagna bodon,
    - verse[n=1042]: is sunu [senda].   That uuas [Satanase]
    - verse[n=1043]: '[tulgo harm] an is hugi:   afonsta heƀanrîkies'
    - verse[n=1044]: '[manno cunnie]:   uuelda thô mahtigna'
    - verse[n=1045]: mid them selƀon sacun   sunu drohtines,
    - verse[n=1046]: '[them] he [Âdaman]   an êrdagun'
    - verse[n=1047]: darnungo bidrôg,   that he uuarð is drohtine lêð,
    - verse[n=1048]: bisuuêc ina mid sundiun   - sô uuelda he thô selƀan dôn
    - verse[n=1049]: '[hêlandean] Krist.   Than habda he is hugi fasto'
    - verse[n=1050]: uuið thana uuamscaðon,   uualdandes barn,
    - verse[n=1051]: herte sô giherdid:   uuelda heƀenrîki
    - verse[n=1052]: liudiun gilêstean.   Uuas im thes landes uuard
    - verse[n=1053]: '[an fastunnea]   fiortig nahto,'
    - verse[n=1054]: manno drohtin,   [sô] he thar [mates] ni [antbêt];
    - verse[n=1055]: than [langa] ni gidorstun im   dernea uuihti,
    - verse[n=1056]: nîðhugdig fîund,   nâhor gangan,
    - verse[n=1057]: grôtean ina geginuuarðan:   uuânde that he [god] ênfald,
    - verse[n=1058]: forûtar mancunnies uuiht   mahtig uuâri,
    - verse[n=1059]: hêleg himiles uuard.   Sô he ina thô gehungrean lêt,
    - verse[n=1060]: that ina bigan bi thero mennisko   môses lustean
    - verse[n=1061]: aftar them fiuuartig dagun,   the fîund nâhor geng,
    - verse[n=1062]: mirki    mênscaðo:   uuânda that he man [ênfald]
    - verse[n=1063]: uuâri uuissungo,   sprac im thô mid is uuordun tô,
    - verse[n=1064]: grôtta ina the gêrfîund:   "ef thu sîs godes sunu", quað he,
    - verse[n=1065]: '"behuuî ni hêtis thu than uuerðan,   ef thu giuuald haƀes,'
    - verse[n=1066]: allaro barno bezt,   brôd af thesun stênun?
    - verse[n=1067]: '[Gehêli] thînna hungar."   Thô sprac [eft] the hêlago Crist:'
    - verse[n=1068]: '"ni mugun [eldibarn]", quað he,   "[ênfaldes] brôdes,'
    - verse[n=1069]: liudi libbien,   ac sie sculun thruh lêra godes
    - verse[n=1070]: uuesan an thesero uueroldi   endi sculun thiu uuerc frummien,
    - verse[n=1071]: thea thar uuerðad ahlûdid   fon thero hêlogun tungun,
    - verse[n=1072]: fon them galme godes:   that is gumono lîf
    - verse[n=1073]: liudeo sô [huilicon],   sô that lêstean uuili,
    - verse[n=1074]: that fon uualdandes   uuorde gebiudid."
    - verse[n=1075]: Thô bigan eft niuson   endi nâhor geng
    - verse[n=1076]: unhiuri fîund   [ôðru] sîðu,
    - verse[n=1077]: fandoda is frôhan.   That friðubarn tholode
    - verse[n=1078]: uurêðes uuilleon   endi [im] giuuald forgaf,
    - verse[n=1079]: that he umbi is craft mikil   coston [môsti],
    - verse[n=1080]: lêt ina thô lêdean   thana liudscaðon,
    - verse[n=1081]: that he [ina] an Hierusalem   te them godes uuîha,
    - verse[n=1082]: alles oƀanuuardan,   [up] gisetta
    - verse[n=1083]: an allaro hûso hôhost,   endi hoscuuordun sprac,
    - verse[n=1084]: the gramo thurh gelp mikil:   "ef thu sîs godes sunu", quað he,
    - verse[n=1085]: '"scrîd [thi te] erðu hinan.   Gescriƀan uuas it giu lango,'
    - verse[n=1086]: an bôcun geuuriten,   huuô giboden haƀad
    - verse[n=1087]: is engilun   alomahtig fader,
    - verse[n=1088]: that sie thi at [uuege] gehuuem   uuardos sinðun,
    - verse[n=1089]: haldad thi undar iro handun.   Huuat, thu huuargin ni tharft
    - verse[n=1090]: mid thînun fôtun   an felis bespurnan,
    - verse[n=1091]: an hardan stên."   [Thô] sprac eft the hêlago Crist,
    - verse[n=1092]: allaro barno bezt:   "sô is ôc an bôcun gescriƀan", quað he,
    - verse[n=1093]: '"that thu te hardo ni scalt   hêrran thînes,'
    - verse[n=1094]: fandon thînes frôhan:   that nis thi allaro frumono [negên]."
    - verse[n=1095]: Lêt ina thô an thana thriddean sîð   thana thiodscaðon
    - verse[n=1096]: gibrengen uppan [ênan berg then] hôhon:   thar ina the [balouuîso]
    - verse[n=1097]: '[lêt] al oƀarsehan   irminthiode,'
    - verse[n=1098]: '[uuonodsaman] uuelon   endi uueroldrîki'
    - verse[n=1099]: endi all sulic ôdes,   sô thius erða [bihaƀad]
    - verse[n=1100]: fagororo frumono,   endi sprac im thô the fîund angegin,
    - verse[n=1101]: quað that he im that al sô gôdlîc   forgeƀen uueldi,
    - verse[n=1102]: hôha heridômos,   "ef thu [uuilt] hnîgan te mi,
    - verse[n=1103]: fallan te mînun fôtun   endi mi [for] frôhan haƀas,
    - verse[n=1104]: bedos te mînun barma.   Than lâtu ic thi brûcan uuel
    - verse[n=1105]: alles [thes] ôduuelon,   thes ic thi hebbiu giôgit hîr."
    - verse[n=1106]: Thô ni uuelda thes lêðan uuord   lengeron huuîle
    - verse[n=1107]: hôrean the hêlago Crist,   ac he ina [fon] is huldi fordrêf,
    - verse[n=1108]: '[Satanasan] forsuuêp,   endi sân aftar sprac'
    - verse[n=1109]: allaro barno [bezt],   quað that man bedon scoldi
    - verse[n=1110]: '[up] te them alomahtigon gode   endi [im ênum thionon]'
    - verse[n=1111]: suuîðo thiolico   thegnos managa,
    - verse[n=1112]: heliðos aftar is huldi:   "thar ist thiu helpa gelang
    - verse[n=1113]: manno gehuuilicun."   Thô giuuêt im the [mêns]caðo,
    - verse[n=1114]: suuîðo sêragmôd   Satanas thanan,
    - verse[n=1115]: fîund undar [fern]dalu.   Uuarð thar folc mikil
    - verse[n=1116]: fon them alouualdan   oƀana te Criste
    - verse[n=1117]: godes engilo cumen,   thie im sîðor iungardôm,
    - verse[n=1118]: scoldun ambahtscepi   aftar lêstien,
    - verse[n=1119]: thionon thiolîco:   sô [scal] man thiodgode,
    - verse[n=1120]: hêrron [aftar] huldi,   heƀancuninge.
  - chapter[n=XIV]:
    - verse[n=1121]: Uuas im [an] them sinuueldi   sâlig barn godes
    - verse[n=1122]: lange huîle,   untthat im thô [lioƀora] uuarð,
    - verse[n=1123]: that he is craft mikil   cûðien uuolda
    - verse[n=1124]: uueroda te uuillion.   Thô forlêt he uualdes hlêo,
    - verse[n=1125]: ênôdies ard   endi sôhte im eft erlo gemang,
    - verse[n=1126]: mâri meginthiode   endi manno drôm,
    - verse[n=1127]: geng im thô bi [Iordanes] staðe:   thar ina Iohannes antfand,
    - verse[n=1128]: that friðubarn godes,   frôhan sînan,
    - verse[n=1129]: '[hêlagana] heƀencuning,   endi them heliðun sagda,'
    - verse[n=1130]: 'Iohannes is iungurun,   thô he ina gangan gesah:'
    - verse[n=1131]: '"thit is that lamb godes,   that thar lôsean scal'
    - verse[n=1132]: af thesaro uuîdon uuerold   uurêða sundea,
    - verse[n=1133]: mancunneas mên,   mâri drohtin,
    - verse[n=1134]: cuningo craftigost."   Krist im forð giuuêt
    - verse[n=1135]: an Galileo land,   godes êgan barn,
    - verse[n=1136]: fôr im te them friundun,   thar he afôdit uuas,
    - verse[n=1137]: tîrlîco atogan,   endi talda mid uuordun
    - verse[n=1138]: Krist undar is cunnie,   cuningo rîkeost,
    - verse[n=1139]: huuô sie scoldin iro selƀoro   sundea bôtean,
    - verse[n=1140]: hêt that sie im iro harmuuerc manag   hreuuan lêtin,
    - verse[n=1141]: '[feldin] iro firindâdi:   "nu is it all [gefullot] sô,'
    - verse[n=1142]: sô hîr alde man   êr huuanna sprâcun,
    - verse[n=1143]: 'gehêtun eu te helpu   [heƀenrîki]:'
    - verse[n=1144]: nu is it [giu] ginâhid thurh thes neriandan craft:   thes môtun
        gi neotan forð,
    - verse[n=1145]: sô huue sô gerno uuili   gode theonogean,
    - verse[n=1146]: uuirkean aftar is uuilleon."   Thô uuarð thes uuerodes [filu],
    - verse[n=1147]: thero liudeo an lustun:   uurðun im thea lêra Cristes,
    - verse[n=1148]: sô suôtea them gisîðea.   He bigan im samnon thô
    - verse[n=1149]: '[gumono] te iungoron,   gôdoro manno,'
    - verse[n=1150]: uuordspâha uueros.   Geng im thô bi ênes uuatares staðe,
    - verse[n=1151]: that [thar] habda Iordan   aneƀan Galileo land
    - verse[n=1152]: ênna sê geuuarhtan.   Thar he sittean fand
    - verse[n=1153]: Andreas endi Petrus   bi them ahastrôme,
    - verse[n=1154]: bêðea thea gebrôðar,   thar sie an brêd uuatar
    - verse[n=1155]: suuîðo [niudlîco]   netti thenidun,
    - verse[n=1156]: fiscodun im an them flôde.   Thar sie that friðubarn godes
    - verse[n=1157]: bi thes sêes staðe   selƀo [grôtta],
    - verse[n=1158]: hêt that sie im folgodin,   quað that he [im] sô filu uuoldi
    - verse[n=1159]: godes rîkeas forgeƀen;   "[al] sô git hîr an [Iordanes] strôme
    - verse[n=1160]: fiscos [fâhat],   sô sculun git noh firiho barn
    - verse[n=1161]: halon te incun handun,   that sie an heƀenrîki
    - verse[n=1162]: thurh inca lêra   lîðan môtin,
    - verse[n=1163]: faran folc    manag."   Thô uuarð frômôd hugi
    - verse[n=1164]: '[bêðiun] them gibrôðrun:   antkendun that barn godes,'
    - verse[n=1165]: lioƀan hêrron:   forlêtun al [saman]
    - verse[n=1166]: Andreas endi Petrus,   sô huuat sô sie bi theru ahu habdun,
    - verse[n=1167]: '[geuunstes] bi them uuatare:   uuas im uuilleo mikil,'
    - verse[n=1168]: that sie mid them godes barne   gangan môstin,
    - verse[n=1169]: samad an is gisîðea,   scoldun sâliglîco
    - verse[n=1170]: lôn antfâhan:   sô dôt liudeo so huuilic,
    - verse[n=1171]: sô thes hêrran uuili   [huldi] githionon,
    - verse[n=1172]: geuuirkean is uuilleon.   Thô sie bi thes uuatares staðe
    - verse[n=1173]: furðor quâmun,   thô fundun sie [thar] ênna frôdan man
    - verse[n=1174]: sittean bi them sêuua   endi is suni tuuêne,
    - verse[n=1175]: Iacobus endi Iohannes:   uuârun im iunga man.
    - verse[n=1176]: Sâtun im thâ gesunfader   an ênumu sande uppen,
    - verse[n=1177]: brugdun endi bôttun   [bêðium] handun
    - verse[n=1178]: thiu netti niudlîco,   thea sie habdun nahtes êr
    - verse[n=1179]: forsliten an them sêuua.   Thar sprac im selƀo tô
    - verse[n=1180]: sâlig barn godes,   hêt that sie an thana sîð mid im,
    - verse[n=1181]: '[Iacobus] endi Iohannes,   gengin bêðie,'
    - verse[n=1182]: kindiunge man.   [Thô] uuârun im Kristes uuord
    - verse[n=1183]: sô [uuirðig] an thesaro uueroldi,   that sie bi thes uuatares
        staðe
    - verse[n=1184]: iro aldan fader   ênna forlêtun,
    - verse[n=1185]: frôdan bi them flôde,   endi al that sie thar fehas êhtun,
    - verse[n=1186]: nettiu endi [neglitskipu],   [gecurun im] thana neriandan Krist,
    - verse[n=1187]: hêlagna te hêrron,   uuas im [is helpono] tharf
    - verse[n=1188]: '[te githiononne:   sô is allaro thegno gehuuem,]'
    - verse[n=1189]: uuero an thesero uueroldi.   Thô giuuêt im the uualdandes sunu
    - verse[n=1190]: mid them fiuuariun forð,   endi im thô thana fîfton gicôs
    - verse[n=1191]: Krist an ênero côpstedi,   cuninges iungoron,
    - verse[n=1192]: môdspâhana man:   Mattheus uuas he hêtan,
    - verse[n=1193]: uuas im ambahteo   eðilero manno,
    - verse[n=1194]: scolda thar te is hêrron   handun antfâhan
    - verse[n=1195]: tins endi [tolna];   treuua habda he gôda,
    - verse[n=1196]: âðalandbâri:   forlêt al [saman]
    - verse[n=1197]: gold endi siluƀar      endi geƀa managa,
    - verse[n=1198]: diurie mêðmos,   endi uuarð im ûses drohtines man;
    - verse[n=1199]: côs im the cuninges [thegn]   Crist te hêrran,
    - verse[n=1200]: '[milderan mêðom]geƀon,   than êr is [mandrohtin]'
    - verse[n=1201]: '[uuâri] an thesero uueroldi:   feng im uuôðera thing,'
    - verse[n=1202]: langsamoron râd.   Thô uuarð it allun them liudiun cûð,
    - verse[n=1203]: fon allaro burgo gihuuem,   huuô that barn godes
    - verse[n=1204]: samnode gesîðos   endi selƀo gesprac
    - verse[n=1205]: sô manag uuîslîc uuord   endi uuâres sô filu,
    - verse[n=1206]: torhtes gitôgde   endi têcan manag
    - verse[n=1207]: geuuarhte an thesero uueroldi.   Uuas that an is uuordun scîn
    - verse[n=1208]: iac an is dâdiun sô same,   that he drohtin uuas,
    - verse[n=1209]: himilisc hêrro   endi te helpu quam
    - verse[n=1210]: an thesan middilgard   manno barnun,
    - verse[n=1211]: liudiun te thesun liohta.
  - chapter[n=XV]:
    - verse[n=1211]: Oft gededa he that an them lande scîn,
    - verse[n=1212]: than he thar [torhtlîco   sô manag] têcan giuuarhte,
    - verse[n=1213]: thar he hêlde mid is handun   halte endi [blinde],
    - verse[n=1214]: lôsde af theru lêfhêdi   liudi manage,
    - verse[n=1215]: af sulicun suhtiun,   sô than allaro suâroston
    - verse[n=1216]: an firiho [barn]   fîund biuurpun,
    - verse[n=1217]: tulgo langsam legar.   Thô fôrun thar thie liudi tô
    - verse[n=1218]: allaro dago [gehuuilikes],   thar ûsa drohtin uuas
    - verse[n=1219]: selƀo undar them gisîðie,   untthat thar gesamnod uuarð
    - verse[n=1220]: meginfolc mikil   managero thiodo,
    - verse[n=1221]: thoh sie thar [alle be gelîcumu   gelôƀon ni quâmin.]
    - verse[n=1222]: uueros thurh ênan uuilleon:   sume sôhtun sie that uualdandes
        barn,
    - verse[n=1223]: armoro manno filu   - uuas [im] âtes tharf -,
    - verse[n=1224]: that sie im thar [at] theru menigi   [mates] endi drankes,
    - verse[n=1225]: '[thigidin at] theru thiodu;   huuand thar uuas manag thegan
        sô gôd,'
    - verse[n=1226]: thie ira alamosnie   armun mannun
    - verse[n=1227]: gerno gâƀun.   Sume uuârun sie im eft Iudeono cunnies,
    - verse[n=1228]: fêgni folcskepi:   uuârun [thar gefarana] te thiu,
    - verse[n=1229]: that sie ûses drohtines   dâdio endi uuordo
    - verse[n=1230]: fâron [uuoldun],   habdun im [fêgnien] hugi,
    - verse[n=1231]: uurêðen    uuillion:   uuoldun uualdand Crist
    - verse[n=1232]: alêdien them liudiun,   that sie is lêron ni hôrdin,
    - verse[n=1233]: ne [uuendin] aftar is uuillion.   Suma uuârun sie im eft sô uuîse
        man,
    - verse[n=1234]: uuârun [im] glauuue gumon   endi gode uuerðe,
    - verse[n=1235]: alesane undar them liudiun,   quâmun im [tharod] be them lêron
        Cristes,
    - verse[n=1236]: that sie is hêlag uuord   [hôrien] môstin,
    - verse[n=1237]: lînon endi lêstien:   habdun mid iro gelôƀon te im
    - verse[n=1238]: fasto [gefangen],   habdun im ferhten hugi,
    - verse[n=1239]: uuurðun is thegnos te thiu,   that he sie an thioduuelon
    - verse[n=1240]: aftar iro êndagon   up gebrâhti,
    - verse[n=1241]: an godes [rîki].   He sô gerno antfeng
    - verse[n=1242]: mancunnies manag   endi mundburd gihêt
    - verse[n=1243]: te langaru huîlu,   [endi] mahta sô gilêstien uuel.
    - verse[n=1244]: Thô uuarð thar megin sô mikil   umbi thana mârion Crist,
    - verse[n=1245]: liudio gesamnod:   thô [gisah he] fon allun landun cuman,
    - verse[n=1246]: fon allun uuîdun uuegun   uuerod tesamne
    - verse[n=1247]: '[lungro] liudio:   is lof uuas sô uuîdo'
    - verse[n=1248]: managun gemârid.   Thô giuuêt im mahtig self
    - verse[n=1249]: an ênna berg uppan,   barno rîkiost,
    - verse[n=1250]: sundar gesittien,   endi im selƀo gecôs
    - verse[n=1251]: tuueliƀi getalda,   treuuafta man,
    - verse[n=1252]: gôdoro gumono,   thea he im te iungoron forð
    - verse[n=1253]: allaro dago gehuuilikes,   drohtin uuelda
    - verse[n=1254]: an is gesîðskepea   simblon hebbean.
    - verse[n=1255]: Nemnida sie thô bi naman   endi hêt sie [im thô] nâhor gangan,
    - verse[n=1256]: Andreas endi Petrus   êrist sâna,
    - verse[n=1257]: gebrôðar tuuêne,   endi bêðie mid im,
    - verse[n=1258]: Iacobus endi Iohannes:   sie uuârun gode [uuerðe];
    - verse[n=1259]: mildi uuas he [im] an is môde;   sie uuârun ênes mannes suni
    - verse[n=1260]: bêðie bi geburdiun;   sie [côs] that barn godes
    - verse[n=1261]: gôde te iungoron   endi gumono filu,
    - verse[n=1262]: mâriero manno:   Mattheus endi Thomas,
    - verse[n=1263]: Iudasas tuuêna   endi Iacob ôðran,
    - verse[n=1264]: is selƀes suuiri:   sie uuârun fon    [gisustruonion] tuuêm
    - verse[n=1265]: cnôsles cumana,   Krist endi Iacob,
    - verse[n=1266]: gôde gadulingos.   Thô habda thero gumono thar
    - verse[n=1267]: the neriendo Krist   niguni getalde,
    - verse[n=1268]: treuuafte man:   thô hêt he ôc thana tehandon gangan
    - verse[n=1269]: '[selƀo] mid them gisîðun:   Sîmon uuas he hêtan;'
    - verse[n=1270]: hêt ôc Bartholomeus   an thana berg uppan
    - verse[n=1271]: faran [fan] them folke âðrum   endi Philippus mid im,
    - verse[n=1272]: treuuafte man.   Thô gengun sie tuueliƀi samad,
    - verse[n=1273]: rincos te theru rûnu,   thar [the] râdand sat,
    - verse[n=1274]: managoro mundboro,   the allumu mancunnie
    - verse[n=1275]: uuið hellie gethuuing   helpan uuelde,
    - verse[n=1276]: formon uuið them ferne,   sô huuem sô frummien uuili
    - verse[n=1277]: sô lioƀlîka lêra,   sô he them liudiun thar
    - verse[n=1278]: thurh is giuuit mikil   [uuîsean] hogda.
  - chapter[n=XVI]:
    - verse[n=1279]: '*Thô umbi thana [neriendon] Krist   nâhor gengun'
    - verse[n=1280]: sulike gesîðos,   sô he im selƀo gecôs,
    - verse[n=1281]: uualdand undar them uuerode.   Stôdun uuîsa man,
    - verse[n=1282]: gumon umbi thana godes sunu   gerno suuîðo,
    - verse[n=1283]: uueros an uuilleon:   uuas im thero uuordo [niud],
    - verse[n=1284]: thâhtun endi thagodun,   huuat im [thero] thiodo drohtin,
    - verse[n=1285]: uueldi uualdand self   uuordun cûðien
    - verse[n=1286]: thesum liudiun te [lioƀe].   Than sat im the landes hirdi
    - verse[n=1287]: 'geginuuard for them gumun,   godes êgan barn:'
    - verse[n=1288]: '[uuelda] mid is sprâcun   spâhuuord manag'
    - verse[n=1289]: lêrean thea liudi,   [huuô] sie lof gode
    - verse[n=1290]: an thesum uueroldrîkea   uuirkean scoldin.
    - verse[n=1291]: Sat im thô endi suuîgoda   endi sah sie an lango,
    - verse[n=1292]: uuas im hold an is hugi   hêlag drohtin,
    - verse[n=1293]: mildi an is môde,   endi thô [is mund] antlôc,
    - verse[n=1294]: uuîsde [mid] uuordun   uualdandes sunu
    - verse[n=1295]: manag mârlîc thing   endi them [mannum sagde]
    - verse[n=1296]: spâhun uuordun,   them the he te theru sprâcu [tharod],
    - verse[n=1297]: Krist alouualdo,   gecoran habda,
    - verse[n=1298]: huuilike uuârin allaro   irminmanno
    - verse[n=1299]: gode    uuerðoston   gumono cunnies;
    - verse[n=1300]: sagde im thô te [sôðan],   quað that thie sâliga uuârin,
    - verse[n=1301]: man an thesoro middil[gardun],   thie hêr an iro [môde] uuârin
    - verse[n=1302]: arme thurh [ôdmôdi]:   "them is that [êuuana] rîki,
    - verse[n=1303]: suuîðo hêlaglîc   an heƀanuuange
    - verse[n=1304]: sinlîf fargeƀen."   Quað that ôc sâlige uuârin
    - verse[n=1305]: mâðmundie man:   "thie môtun thie mârion erðe,
    - verse[n=1306]: '[ofsittien] that selƀe rîki."   Quað [that] ôc sâlige uuârin,'
    - verse[n=1307]: thie hîr [uuiopin] iro uuammun dâdi;   "thie môtun eft uuillion
        gebîdan,
    - verse[n=1308]: frôfre [an iro frâhon rîkia].   Sâlige sind ôc, the sie hîr frumono
        [gilustid],
    - verse[n=1309]: rincos, that [sie] rehto adômien.   Thes môtun sie uuerðan an
        them rîkia drohtines
    - verse[n=1310]: gifullit thurh iro ferhton dâdi:   sulîcoro môtun sie frumono
        [bicnêgan]
    - verse[n=1311]: thie rincos, thie hîr rehto [adômiad],   ne uuilliad an [rûnun]
        besuuîcan
    - verse[n=1312]: man, thar sie [at] mahle [sittiad].   Sâlige sind ôc them hîr
        mildi uuirðit
    - verse[n=1313]: hugi an heliðo briostun:   them uuirðit the hêlego drohtin,
    - verse[n=1314]: mildi mahtig selƀo.   Sâlige sind ôc undar thesaro managon thiodu,
    - verse[n=1315]: '[thie] hebbiad iro herta [gihrênod]:   thie môtun thane heƀenes
        uualdand'
    - verse[n=1316]: sehan an sînum rîkea."   Quað [that ôc] sâlige uuârin,
    - verse[n=1317]: '"thie [the friðusamo] undar thesumu [folke libbiod]   endi ni
        uuilliad êniga fehta geuuirken,'
    - verse[n=1318]: saca mid iro selƀoro [dâdiun]:   thie môtun uuesan suni drohtines
        [genemnide],
    - verse[n=1319]: huuande he im [uuil] genâdig uuerðen;   [thes] môtun sie niotan
        lango
    - verse[n=1320]: selƀon [thes] sînes rîkies."   Quað that ôc sâlige uuârin
    - verse[n=1321]: thie rincos, the rehto uueldin,   "endi thurh that tholod rîkioro
        manno
    - verse[n=1322]: heti endi harmquidi:   them is ôc an himile [eft]
    - verse[n=1323]: '[godes] uuang forgeƀen   endi gêstlîc lîf'
    - verse[n=1324]: aftar te êuuandage,   sô [is] io endi ni cumit,
    - verse[n=1325]: '[uuelan    uunsames]."   Sô habde thô uualdand Crist'
    - verse[n=1326]: for them erlon thar   ahto getalda
    - verse[n=1327]: sâlda gesagda;   mid them scal simbla gihuue
    - verse[n=1328]: himilrîk gehalon,   ef he it hebbien uuili,
    - verse[n=1329]: '[ettho] he scal te êuuandaga   aftar tharƀon'
    - verse[n=1330]: uuelon endi uuillion,   sîðor he these uuerold agiƀid,
    - verse[n=1331]: erðlîƀigiscapu,   endi sôkit im ôðar lioht
    - verse[n=1332]: sô liof sô lêð,   sô he mid thesun liudiun hêr
    - verse[n=1333]: giuuercod an thesoro uueroldi,   al sô it thar thô mid is uuordun
        sagde
    - verse[n=1334]: Crist alouualdo,   cuningo rîkiost
    - verse[n=1335]: 'godes êgen barn   iungorun sînun:'
    - verse[n=1336]: '"Ge uuerðat ôc [sô] sâlige", quað he,   "thes iu saca [biodat]'
    - verse[n=1337]: liudi aftar theson lande   endi lêð [sprecat],
    - verse[n=1338]: hebbiad iu te [hosca]   endi harmes filu
    - verse[n=1339]: geuuirkiad an thesoro uueroldi   endi uuîti gefrummiad,
    - verse[n=1340]: felgiad iu firinsprâka   endi fîundscepi,
    - verse[n=1341]: '[lâgniad] iuuua lêra,   dôt iu lêðes [filu],'
    - verse[n=1342]: harmes thurh [iuuuen] hêrron.   Thes lâtad gi euuan hugi [simbla],
    - verse[n=1343]: lîf an lustun,   huuand iu that lôn stendit
    - verse[n=1344]: an godes rîkia garu,   gôdo gehuuilikes,
    - verse[n=1345]: mikil endi managfald:   that is iu te mêdu fargeƀen,
    - verse[n=1346]: huuand gi hêr êr biforan   arƀid tholodun,
    - verse[n=1347]: uuîti an thesoro uueroldi.   Uuirs is them ôðrun,
    - verse[n=1348]: '[giƀiðig] grimmora thing,   them the hêr gôd êgun,'
    - verse[n=1349]: '[uuîdan] uuorolduuelon:   thie forslîtat iro uunnia hêr;'
    - verse[n=1350]: geniudot sie genôges,   sculun eft narouuaro thing
    - verse[n=1351]: aftar iro hinferdi   heliðos [tholoian].
    - verse[n=1352]: Than [uuôpian] thar uuanscefti,   thie hêr êr an uunnion [sîn],
    - verse[n=1353]: libbiad an [allon] lustun,   ne uuilliad thes farlâtan uuiht,
    - verse[n=1354]: mênigithâhtio,   thes sie an iro môd spenit,
    - verse[n=1355]: lêðoro gilêstio.   Than im that lôn cumid,
    - verse[n=1356]: uƀil arƀetsam,   than sie is thane endi sculun
    - verse[n=1357]: sorgondi gesehan.      Than uuirðid im sêr hugi,
    - verse[n=1358]: thes sie* thesero uueroldes sô filu   uuillean fulgengun,
    - verse[n=1359]: man an iro môdseƀon.   Nu sculun gi im that mên lahan,
    - verse[n=1360]: uuerean mid uuordun,   al sô ic giu nu geuuîsean mag,
    - verse[n=1361]: seggean sôðlîco,   gesîðos mîne,
    - verse[n=1362]: uuârun uuordun,      that gi thesoro uueroldes nu [forð]
    - verse[n=1363]: '[sculun salt uuesan,   sundigero manno],'
    - verse[n=1364]: '[bôtian] iro baludâdi,   that sie [an] betara thing,'
    - verse[n=1365]: folc farfâhan   endi [forlâtan] fîundes giuuerk,
    - verse[n=1366]: '[diuƀales] gedâdi,   endi sôkean iro drohtines rîki.'
    - verse[n=1367]: Sô sculun gi mid iuuuon lêrun   liudfolc manag
    - verse[n=1368]: uuendean aftar mînon uuilleon.   Ef iuuuar than auuirðid huuilic,
    - verse[n=1369]: farlâtid thea lêra,   thea he lêstean scal,
    - verse[n=1370]: than is im sô them salte,   [the] man bi sêes staðe
    - verse[n=1371]: uuîdo teuuirpit:   than it te uuihti ni dôg,
    - verse[n=1372]: ac it firiho barn   fôtun spurnat,
    - verse[n=1373]: gumon an greote.   Sô uuirðid them, the that godes uuord [scal]
    - verse[n=1374]: mannum mârean:   ef he im than lâtid is môd tuuehon,
    - verse[n=1375]: '[that hi ne uuillea mid hluttro hugi   te] heƀenrîkea'
    - verse[n=1376]: spanen mid is sprâcu   endi seggean spel godes,
    - verse[n=1377]: ac uuenkid thero uuordo,   than uuirðid im uualdand gram,
    - verse[n=1378]: mahtig môdag,   endi sô samo manno barn;
    - verse[n=1379]: uuirðid allun [than]   irminthiodun,
    - verse[n=1380]: liudiun alêðid,   ef [is] lêra ni [dugun]."
  - chapter[n=XVII]:
    - verse[n=1381]: So sprac he [thô] spâhlîco   endi sagda spel godes,
    - verse[n=1382]: lêrde the landes uuard   liudi sîne
    - verse[n=1383]: mid hluttru hugi.   Heliðos stôdun,
    - verse[n=1384]: gumon umbi thana godes sunu   gerno suîðo,
    - verse[n=1385]: uueros an uuilleon:   uuas im thero uuordo [niud],
    - verse[n=1386]: thâhtun endi thagodun,   gihôrdun [thero] thiodo drohtin
    - verse[n=1387]: seggean êu godes   eldibarnun;
    - verse[n=1388]: 'gihêt im heƀenrîki   endi te them heliðun sprac:'
    - verse[n=1389]: '"ôc mag ic iu seggean,   gesîðos mîna,'
    - verse[n=1390]: uuârun uuordun,   that gi thesoro uueroldes nu forð
    - verse[n=1391]: sculun lioht uuesan   liudio barnun,
    - verse[n=1392]: fagar mid firihun   oƀar folc manag,
    - verse[n=1393]: uulitig endi uunsam:   ni mugun iuuua uuerk mikil
    - verse[n=1394]: 'biholan uuerðan,   mid huuilico gi sea hugi cûðeat:'
    - verse[n=1395]: than mêr the thiu burg ni mag,   thiu an berge stâð,
    - verse[n=1396]: '[hôh holmkliƀu],   biholen uuerðen,'
    - verse[n=1397]: uurisilîc giuuerc,   ni mugun iuuua uuord than mêr
    - verse[n=1398]: an thesoro middilgard   mannum uuerðen,
    - verse[n=1399]: 'iuuua dâdi bidernit.   Dôt, sô ic iu lêriu:'
    - verse[n=1400]: lâtad iuuua lioht mikil   liudiun skînan,
    - verse[n=1401]: manno barnun,   that sie farstandan iuuuan môdseƀon,
    - verse[n=1402]: iuuua uuerc endi iuuuan uuilleon,   endi thes uualdand god
    - verse[n=1403]: mit hluttro hugi,   himiliscan fader,
    - verse[n=1404]: loƀon an [thesumu] liohte,   thes he iu sulica lêra fargaf.
    - verse[n=1405]: Ni scal neoman lioht, the it haƀad,   liudiun dernean,
    - verse[n=1406]: te hardo [behuuelƀean],   ac he it hôho scal
    - verse[n=1407]: an seli settean,   that thea gesehan mugin
    - verse[n=1408]: alla [gelico],   thea thar inna sind,
    - verse[n=1409]: heliðos an hallu.   Than [hald] ni sculun gi iuuua hêlag uuord
    - verse[n=1410]: an thesumu landskepa   liudiun dernien,
    - verse[n=1411]: heliðcunnie farhelan,   ac ge it hôho sculun
    - verse[n=1412]: brêdean, that gibod godes,   that it allaro barno gehuuilic,
    - verse[n=1413]: oƀar [al] thit landscepi   liudi farstandan
    - verse[n=1414]: endi sô gefrummien,   sô it an forndagun
    - verse[n=1415]: tulgo uuîse man   uuordun gesprâcun,
    - verse[n=1416]: than sie thana aldan êuu   erlos heldun,
    - verse[n=1417]: endi ôc sulicu suuîðor,   sô ic iu nu seggean mag,
    - verse[n=1418]: alloro gumono gehuuilic   gode thionoian,
    - verse[n=1419]: '[than] it thar an them aldom   êuua gebeode.'
    - verse[n=1420]: Ni uuâniat gi thes mit uuihtiu,   that ic bi thiu an thesa uuerold
        quâmi,
    - verse[n=1421]: that ic thana aldan êu   irrien uuillie,
    - verse[n=1422]: fellean [undar] thesumu folke   eftho thero forasagono
    - verse[n=1423]: uuord uuiðaruuerpen,   thea hêr sô giuuârea man
    - verse[n=1424]: '[barlîco] gebudun.   Êr scal bêðiu tefaran,'
    - verse[n=1425]: himil endi erðe,   thiu nu bihlidan standat,
    - verse[n=1426]: êr than thero    uuordo   uuiht [bilîƀa]
    - verse[n=1427]: '[unlêstid] an thesumu liohte,   thea sie thesum liudiun hêr'
    - verse[n=1428]: '[uuârlîco] gebudun.   Ni quam ic an thesa uuerold te thiu,'
    - verse[n=1429]: that ic feldi thero forasagono uuord,   ac ic siu fullien scal,
    - verse[n=1430]: '[ôkion] endi nîgean   eldibarnum,'
    - verse[n=1431]: thesumu folke te frumu.   That uuas forn gescriƀan
    - verse[n=1432]: an them aldon êo   - [ge hôrdun] it oft sprecan
    - verse[n=1433]: '[uuorduuîse] man -:   sô huue sô that an thesoro uueroldi gidôt,'
    - verse[n=1434]: that he âðrana   aldru bineote,
    - verse[n=1435]: lîƀu bilôsie,   them sculun liudio barn
    - verse[n=1436]: dôd adêlean.   Than uuilleo ic [it] iu diopor nu,
    - verse[n=1437]: furður bifâhan:   sô huue sô ina thurh fîundskepi,
    - verse[n=1438]: man uuiðar ôðrana   an is môdseƀon
    - verse[n=1439]: '[bilgit] an is breostun   - huuand sie alle gebrôðar sint,'
    - verse[n=1440]: sâlig folc godes,   sibbeon bitengea,
    - verse[n=1441]: man mid mâgskepi -,   than uuirðit thoh huue ôðrumu an is môde
        sô gram,
    - verse[n=1442]: 'lîbes uueldi ina [bilôsien],   of he mahti gilêstien sô:'
    - verse[n=1443]: than is he sân afêhit   endi is thes ferahas scolo,
    - verse[n=1444]: al sulikes urdêlies   sô the [ôðar] uuas,
    - verse[n=1445]: the thurh is handmegin   [hôƀdo] bilôsde
    - verse[n=1446]: erl ôðarna.   Ôc is an them êo gescriƀan
    - verse[n=1447]: uuârun uuordun,   sô gi uuiton alle,
    - verse[n=1448]: than man is nâhiston   [niudlîco scal]
    - verse[n=1449]: minnian an is môde,   uuesen is mâgun hold,
    - verse[n=1450]: gadulingun gôd,   [uuesen] is geƀa mildi,
    - verse[n=1451]: '[frâhon] is friunda gehuuane,   endi scal is fîund hatan,'
    - verse[n=1452]: uuiðerstanden them mid strîdu   endi mid starcu hugi,
    - verse[n=1453]: uuerean uuiðar uurêðun.   Than seggeo ic iu [te uuâron nu],
    - verse[n=1454]: fullîcur for thesumu folke,   that gi iuuua fîund sculun
    - verse[n=1455]: minneon an iuuuomu môde,   sô samo sô gi iuuua mâgos dôt,
    - verse[n=1456]: an godes namon.   Dôt im gôdes filu,
    - verse[n=1457]: tôgeat im hluttran hugi,   holda treuua,
    - verse[n=1458]: liof uuiðar ira lêðe.   That is langsam râd
    - verse[n=1459]: manno [sô huuilicumu],   sô is môd te thiu
    - verse[n=1460]: '[geflîhit] uuiðar [is] fîunde.   Than môtun gi thea fruma    êgan,'
    - verse[n=1461]: that gi môtun hêten   heƀencuninges suni,
    - verse[n=1462]: is blîði barn.   Ne mugun gi iu betaran râd
    - verse[n=1463]: geuuinnan an thesoro uueroldi.   Than seggio ic iu te uuâron
        ôc,
    - verse[n=1464]: barno gehuilicum,   that gi ne mugun [mid] gibolgono hugi
    - verse[n=1465]: iuuuas gôdes uuiht   te godes hûsun
    - verse[n=1466]: uualdande fargeƀan,   that it imu uuirðig sî
    - verse[n=1467]: te antfâhanne,   sô lango sô thu fîundskepies [uuiht],
    - verse[n=1468]: '[uuiðer ôðran man   inuuid] hugis.'
    - verse[n=1469]: Êr scalt thu thi simbla gesônien   uuið thana sacuualdand,
    - verse[n=1470]: gemôdi gimahlean:   sîðor maht thu mêðmos thîna
    - verse[n=1471]: te them godes altere [ageƀan]:   than sind sie themu gôdan uuerðe,
    - verse[n=1472]: heƀencuninge.   Mêr sculun gi aftar is huldi thionon,
    - verse[n=1473]: godes uuilleon [fulgân],   than [ôðra] Iudeon duon,
    - verse[n=1474]: ef gi uuilleat êgan   [êuuan rîki],
    - verse[n=1475]: sinlîf sehan.   Ôc scal [ic] iu seggean noh,
    - verse[n=1476]: huuô it thar an them aldon   êo gebiudid,
    - verse[n=1477]: that ênig erl ôðres   idis ni bisuuîca,
    - verse[n=1478]: '[uuîf] mid uuammu.   Than seggio ic iu te uuâron ôc,'
    - verse[n=1479]: that thar man is siuni mugun   suuîðo farlêdean
    - verse[n=1480]: an mirki [mên],   ef hi [ina lâtid] is môd spanen,
    - verse[n=1481]: that [he] beginna thero girnean,   thiu imu gegangan ni scal.
    - verse[n=1482]: Than haƀed he an imu selƀon sân   sundea geuuarhta,
    - verse[n=1483]: geheftid an is hertan   helliuuîti.
    - verse[n=1484]: Ef than thana man is [siun] uuili   ettha is [suîðare] hand
    - verse[n=1485]: farlêdien is liðo huuilic   an lêðan uueg,
    - verse[n=1486]: than is erlo gehuuem   ôðar betara,
    - verse[n=1487]: firiho barno,   that he ina fram uuerpa
    - verse[n=1488]: endi thana lið lôsie   af is lîchamon
    - verse[n=1489]: endi ina âno cuma   up te himile,
    - verse[n=1490]: than he [sô] mid allun   te them inferne,
    - verse[n=1491]: huuerƀe mid sô hêlun   an helligrund.
    - verse[n=1492]: Than mênid thiu [lêfhêd],   that ênig liudeo ni scal
    - verse[n=1493]: farfolgan is friunde,   ef he ina an firina spanit,
    - verse[n=1494]: suâs man an saca:   [than ne sî he imu eo sô suuîðo an sibbiun
        bilang],
    - verse[n=1495]: '[ne] iro    mâgskepi sô mikil,   ef he ina an morð spenit,'
    - verse[n=1496]: bêdid baluuuerco;   betera is imu than ôðar,
    - verse[n=1497]: that he thana friund fan imu   fer faruuerpa,
    - verse[n=1498]: mîðe thes mâges   endi ni hebbea thar êniga [minnea] tô,
    - verse[n=1499]: that he môti êno   up gestîgan
    - verse[n=1500]: hô himilrîki,   than sie [helligethuing],
    - verse[n=1501]: brêd baluuuîti   bêðea gisôkean,
    - verse[n=1502]: uƀil arƀidi.
  - chapter[n=XVIII]:
    - verse[n=1502]: Ôc is an them êo gescriƀan
    - verse[n=1503]: uuârun uuordun,   sô gi uuitun alle,
    - verse[n=1504]: that [mîðe mênêðos]   mancunnies gehuuilic,
    - verse[n=1505]: ni forsuerie ina selƀon,   [huuand] that is sundie te mikil,
    - verse[n=1506]: farlêdid [liudi]   an lêðan uueg.
    - verse[n=1507]: Than uuilleo ic iu [eft] seggean,   than sân ni suerea neoman
    - verse[n=1508]: ênigan êðstaf   eldibarno,
    - verse[n=1509]: ne bi himile themu hôhon,   huuand that is thes hêrron stôl,
    - verse[n=1510]: ne bi erðu thar undar,   huuand that is thes alouualdon
    - verse[n=1511]: fagar fôtscamel,   nec ênig firiho barno
    - verse[n=1512]: ne suuerea bi is selƀes hôƀde,   huuand he ni mag thar ne suuart
        ne huuît
    - verse[n=1513]: ênig hâr geuuirkean,   [bûtan] sô it the hêlago god,
    - verse[n=1514]: gemarcode [mahtig];   bethiu sculun [mîðan] filu
    - verse[n=1515]: erlos êðuuordo.   Sô huue sô it ofto dôt,
    - verse[n=1516]: sô uuirðid is simbla uuirsa,   huuand he [imu] giuuardon ni mag.
    - verse[n=1517]: Bithiu scal ic iu nu te uuârun   uuordun gibeodan,
    - verse[n=1518]: that gi neo ne suerien   suuîðoron êðos,
    - verse[n=1519]: mêron met mannun,   [bûtan] sô ic iu mid mînun hêr
    - verse[n=1520]: 'suuîðo [uuârlico]   uuordun [gebiudu]:'
    - verse[n=1521]: ef man huuemu saca sôkea,   [biseggea] that uuâre,
    - verse[n=1522]: queðe iâ, gef it sî,   [geha] thes thar uuâr is,
    - verse[n=1523]: queðe nên, af it nis,   [lâta] im genôg an thiu;
    - verse[n=1524]: sô huat sô is mêr oƀar that   man gefrummiad,
    - verse[n=1525]: sô cumid it [al] fan uƀile   eldibarnun,
    - verse[n=1526]: that erl thurh untreuua   ôðres ni uili
    - verse[n=1527]: '[uuordo] gelôƀian.   Than seggio ic iu te uuâron ôc,'
    - verse[n=1528]: '[huuô] it thar    an them aldon   êo gebiudit:'
    - verse[n=1529]: sô [huue] sô ôgon genimid   ôðres mannes,
    - verse[n=1530]: lôsid af is lîchaman,   ettha is [liðo huilican],
    - verse[n=1531]: that he it eft mid is selƀes scal   sân antgelden
    - verse[n=1532]: mid gelîcun liðion.   Than uuillio ic iu lêrian nu,
    - verse[n=1533]: that gi sô ni [uurecan]   uurêða dâdi,
    - verse[n=1534]: ac [that] gi thurh ôdmôdi   al gethologian
    - verse[n=1535]: uuîties endi uuammes,   sô huat sô man iu an thesoro uueroldi
        gedôe.
    - verse[n=1536]: Dôe alloro [erlo] gehuilic   ôðrom manne
    - verse[n=1537]: frume endi gefôri,   sô he uuillie, that im [firiho] barn
    - verse[n=1538]: gôdes angegin dôen.   Than uuirðit im god mildi,
    - verse[n=1539]: liudio sô huilicum,   sô that lêstien uuili.
    - verse[n=1540]: Êrod gi [arme man],   dêliad iuuan ôduuelon
    - verse[n=1541]: undar thero thurftigon thiodu;   ne rôkead, huueðar gi [is ênigan
        thanc antfâhan]
    - verse[n=1542]: '[eftho lôn an thesoro lêhneon uueroldi,   ac huggeat te iuuuomu
        leoƀon hêrran]'
    - verse[n=1543]: thero geƀono te gelde,   that sie iu god lôno,
    - verse[n=1544]: mahtig mundboro,   sô huuat sô gi is thurh is minnes [gidôt].
    - verse[n=1545]: Ef thu than geƀogean uuili   gôdun mannun
    - verse[n=1546]: fagare fehoscattos,   thar thu [eft] frumono hugis
    - verse[n=1547]: mêr antfâhan,   te huuî haƀas thu thes êniga mêda fon gode
    - verse[n=1548]: ettha lôn an [themu] is liohte?   huuand [that] is lêhni feho.
    - verse[n=1549]: Sô is thes alles gehuuat,   [the] thu ôðrun geduos
    - verse[n=1550]: '[liudeon] te leoƀe,   thar [thu] hugis eft gelîc neman'
    - verse[n=1551]: thero uuordo endi thero uuerco:   te huuî uuêt thi thes [ûsa]
        uualdand thanc,
    - verse[n=1552]: thes thu thîn sô bifilhis   endi [antfâhis] eft than thu uuili?
    - verse[n=1553]: '[Iuuuan ôðuuelon   geƀan gi them armun mannun,]'
    - verse[n=1554]: '[the ina iu an thesoro uueroldi ne lônon   endi rômot te iuuues
        uualdandes rîkea.]'
    - verse[n=1555]: Te hlûd ni dô thu [it],   than thu mid thînun handun [bifelhas]
    - verse[n=1556]: thîna alamosna themu armon manne,   ac [dô] im thurh ôdmôdien
    - verse[n=1557]: gerno thurh godes thanc:   than môst thu [eft geld niman],
    - verse[n=1558]: '[suuîðo]    lioflîc lôn,   thar thu is lango bitharft,'
    - verse[n=1559]: fagaroro frumono.   Sô huuat sô thu is sô thurh ferhtan hugi
    - verse[n=1560]: darno [gedêleas],   - so is ûsumu drohtine uuerð -
    - verse[n=1561]: ne [galpo] thu far thînun geƀun te suuîðo,   [noh] ênig gumono
        ne scal,
    - verse[n=1562]: that siu im thurh îdale hrôm   eft ni uuerðe
    - verse[n=1563]: lêðlîco farloren.   [Thanna] thu scalt lôn nemen
    - verse[n=1564]: fora godes ôgun   gôdero uuerco.
    - verse[n=1565]: Ôc scal ic iu gebeodan,   than gi uuilliad te bedu hnîgan
    - verse[n=1566]: endi uuilliad te iuuuomu hêrron   helpono biddean,
    - verse[n=1567]: that he iu alâte   lêðes thinges,
    - verse[n=1568]: thero sacono endi thero [sundeono],   thea gi iu selƀon hîr
    - verse[n=1569]: 'uurêða geuuirkead,   that gi it than for ôðrumu [uuerode] ni
        duad:'
    - verse[n=1570]: ni mâread it far menigi,   that iu [thes] man ni loƀon,
    - verse[n=1571]: ni diurean thero [dâdeo],   that gi iuuues drohtines gibed
    - verse[n=1572]: thurh that îdala hrôm   al ne farleosan.
    - verse[n=1573]: Ac than [gi] uuillean te iuuuomo hêrron   helpono biddean,
    - verse[n=1574]: thiggean theolîco,   - thes iu is tharf mikil -
    - verse[n=1575]: that iu sigidrohtin   sundeono tômea,
    - verse[n=1576]: than [dôt] gi that sô darno:   [thoh] uuêt it iuuue drohtin self
    - verse[n=1577]: hêlag an himile,   huuand imu nis biholan [neouuiht]
    - verse[n=1578]: ne uuordo ne uuerco.   He lâtid it than [al] geuuerðan sô,
    - verse[n=1579]: sô gi ina than biddiad,   than gi te [thero] bedo hnîgad
    - verse[n=1580]: mid hluttru hugi."   Heliðos stôdun,
    - verse[n=1581]: gumon umbi thana godes sunu   gerno suuîðo,
    - verse[n=1582]: uueros an uuilleon:   uuas im thero uuordo [niud],
    - verse[n=1583]: thâhtun endi thagodun,   uuas im tharf mikil,
    - verse[n=1584]: that sie that eft gehogdin,   [that] im that hêlaga barn
    - verse[n=1585]: an thana forman sið   filu mid uuordun
    - verse[n=1586]: torhtes getalde.   Thô sprac im [eft] ên thero tuueliƀio angegin,
    - verse[n=1587]: 'glauuuoro gumono,   te [them] godes barne:'
  - chapter[n=XIX]:
    - verse[n=1588]: '"Hêrro the gôdo", quað he,   "ûs is thînoro huldi tharf,'
    - verse[n=1589]: te giuuirkenne [thînna] uuilleon,   endi [ôc] thînoro uuordo
        sô self,
    - verse[n=1590]: allaro barno bezt,   that thu ûs bedon lêres,
    - verse[n=1591]: '[iungoron] thîne,   sô Iohannes duot,'
    - verse[n=1592]: diurlîc dôperi,   dago gehuuilicas
    - verse[n=1593]: is uuerod [mid] uuordun,   huuî sie uualdand sculun,
    - verse[n=1594]: 'gôdan grôtean.   Dô [thîna] iungorun sô self:'
    - verse[n=1595]: gerihti ûs that gerûni."   Thô habda eft the rîkeo garu
    - verse[n=1596]: sân aftar thiu,   sunu drohtines,
    - verse[n=1597]: '[gôd uuord angegin]:   "Than gi [god] uuillean", [quað he],'
    - verse[n=1598]: '"uueros mid iuuuon uuordun   uualdand grôtean,'
    - verse[n=1599]: 'allaro cuningo craftigostan,   than queðad gi, sô ic iu lêriu:'
    - verse[n=1600]: '[Fadar ûsa]   firiho barno,'
    - verse[n=1601]: '[thu bist] an them hôhon   himila rîkea,'
    - verse[n=1602]: geuuîhid sî thîn namo   [uuordo gehuuilico].
    - verse[n=1603]: '[Cuma] thîn   [craftag] rîki.'
    - verse[n=1604]: Uuerða thîn uuilleo   oƀar thesa uuerold [alla],
    - verse[n=1605]: sô sama an erðo,   sô thar uppa ist
    - verse[n=1606]: an them hôhon   [himilo rîkea].
    - verse[n=1607]: Gef ûs dago gehuuilikes râd,   drohtin the gôdo,
    - verse[n=1608]: thîna hêlaga [helpa],   endi alât ûs, heƀenes uuard,
    - verse[n=1609]: managoro [mên]sculdio,   al sô uue ôðrum mannum dôan.
    - verse[n=1610]: Ne lât ûs farlêdean   lêða uuihti
    - verse[n=1611]: sô forð an iro uuilleon,   sô uui uuirðige sind,
    - verse[n=1612]: ac help ûs uuiðar allun   uƀilon dâdiun.
    - verse[n=1613]: Sô sculun [gi] biddean,   than gi te bede hnîgad
    - verse[n=1614]: uueros mid iuuuom uuordun,   that iu uualdand god
    - verse[n=1615]: lêðes alâte   an leutcunnea.
    - verse[n=1616]: Ef gi than uuilliad alâtan   liudeo gehuuilicun
    - verse[n=1617]: thero sacono endi thero sundeono,   the sie uuið iu selƀon hîr
    - verse[n=1618]: uurêða geuuirkeat,   than alâtid iu uualdand god,
    - verse[n=1619]: fadar alamahtig   firinuuerk mikil,
    - verse[n=1620]: managoro [mên]sculdeo.   Ef iu than uuirðid iuuua môd te starc,
    - verse[n=1621]: that gi ne uuileat ôðrun   erlun alâtan,
    - verse[n=1622]: uueron uuamdâdi,   than ne uuil iu ôc uualdand god
    - verse[n=1623]: grimuuerc fargeƀan,   ac gi sculun is geld niman,
    - verse[n=1624]: suîðo lêðlic lôn   te languru    huuîlu,
    - verse[n=1625]: alles thes unrehtes,   thes gi ôðrum hîr
    - verse[n=1626]: gilêstead an thesumu liohte   endi than uuið liudeo barn
    - verse[n=1627]: thea saca ni [gisônead],   êr gi an thana sîð faran,
    - verse[n=1628]: uueros fon thesoro uueroldi.   Oc scal [ic] iu te uuârun seggean,
    - verse[n=1629]: 'huuô gi lêstean sculun   lêra mîna:'
    - verse[n=1630]: than gi iuuua fastonnea   frummean uuillean,
    - verse[n=1631]: minson iuuua mêndâdi,   than ni duad gi that te managom cûð,
    - verse[n=1632]: ac mîðad is far ôðrum mannun:   thoh uuêt mahtig god,
    - verse[n=1633]: uualdand iuuuan uuillean,   thoh iu uuerod ôðar,
    - verse[n=1634]: liudio barn ne loƀon.   He gildid [is] iu lôn aftar thiu,
    - verse[n=1635]: iuuua hêlag fadar   an himilrîkea,
    - verse[n=1636]: thes ge im mid sulicum ôdmôdea,   erlos theonod,
    - verse[n=1637]: sô ferhtlîco undar thesumu folke.   Ne uuilleat feho uuinnan
    - verse[n=1638]: erlos an unreht,   ac uuirkead up te gode
    - verse[n=1639]: man aftar mêdu:   that is mêra thing,
    - verse[n=1640]: than man hîr an erðu   [ôdag] libbea,
    - verse[n=1641]: uueroldscattes geuuono.   Ef gi uuilliad mînun [uuordun] hôrean,
    - verse[n=1642]: than ne samnod gi hîr sinc mikil   siloƀres ne goldes
    - verse[n=1643]: an thesoro middilgard,   mêðomhordes,
    - verse[n=1644]: huuand it rotat hîr an roste,   endi regintheoƀos farstelad,
    - verse[n=1645]: uurmi auuardiad,   uuirðid that giuuâdi farslitan,
    - verse[n=1646]: tigangid the [golduuelo].   Lêstead iuuua gôdon uuerc,
    - verse[n=1647]: samnod iu an himile   hord that mêra,
    - verse[n=1648]: fagara fehoscattos:   that ni mag iu ênig fîund beniman,
    - verse[n=1649]: '[neuuiht] anuuendean,   huuand the uuelo standid'
    - verse[n=1650]: garu [iu] tegegnes,   sô [huat] sô gi gôdes tharod,
    - verse[n=1651]: an that himilrîki   hordes gesamnod,
    - verse[n=1652]: heliðos thurh iuuua handgeƀa,   endi hebbead tharod iuuuan hugi
        fasto;
    - verse[n=1653]: huuand thar ist alloro manno gihuues   môdgethâhti,
    - verse[n=1654]: hugi endi herta,   thar is hord ligid,
    - verse[n=1655]: sinc gesamnod.      Nis eo sô sâlig man,
    - verse[n=1656]: that mugi an thesoro brêdon uuerold   bêðiu [anthengean],
    - verse[n=1657]: ge that hi an thesoro erðo   [ôdag] libbea,
    - verse[n=1658]: an allun uueroldlustun uuesa,   ge [thoh] uualdand gode
    - verse[n=1659]: te thanke getheono:   ac he scal alloro thingo gihuues
    - verse[n=1660]: simbla [ôðarhuueðar   ên farlâtan]
    - verse[n=1661]: ettho [lusta] thes lîchamon   ettho lîf êuuig.
    - verse[n=1662]: Bethiu ni gornot gi umbi iuuua gegaruuui,   ac huggead te gode
        fasto,
    - verse[n=1663]: ne [mornont] an iuuuomu môde,   huuat gi eft an morgan sculin
    - verse[n=1664]: etan eftho drinkan   ettho an hebbean
    - verse[n=1665]: uueros te geuuêdea:   it uuêt al uualdand god,
    - verse[n=1666]: huues thea bithurƀun,   thea im hîr thionod uuel,
    - verse[n=1667]: folgod iro frôhan uuilleon.   Huuat, gi that bi thesun fuglun
        mugun
    - verse[n=1668]: uuârlîco undaruuitan,   thea hîr an thesoro uueroldi sint,
    - verse[n=1669]: farad an feðarhamun:   sie ni cunnun ênig feho uuinnan,
    - verse[n=1670]: thoh giƀid im drohtin god   dago gehuuilikes
    - verse[n=1671]: helpa uuiðar hungre.   Ôc mugun gi an iuuuom hugi marcon,
    - verse[n=1672]: uueros umbi iuuua geuuâdi,   huuô [thie] uurti sint
    - verse[n=1673]: fagoro [gefratohot],   thea hîr an felde stâd,
    - verse[n=1674]: berhtlîco geblôid:   ne mahta the [burges] uuard,
    - verse[n=1675]: Salomon the suning,   the habda sinc mikil,
    - verse[n=1676]: mêðomhordas mêst,   thero the [ênig] man êhti,
    - verse[n=1677]: uuelono geuunnan   endi allaro geuuâdeo cust, -
    - verse[n=1678]: thoh ni mohte he an is lîƀe,   thoh he habdi alles theses landes
        geuuald,
    - verse[n=1679]: '[auuinnan] sulic geuuâdi,   sô thiu uurt haƀad,'
    - verse[n=1680]: thiu hîr an felde stâd   fagoro gegariuuit,
    - verse[n=1681]: lilli mid sô lioflîcu blômon:   ina uuâdit the landes uualdand
    - verse[n=1682]: hêr fan heƀenes uuange.   Mêr is im thoh umbi thit heliðo cunni,
    - verse[n=1683]: liudi sint im lioƀoron mikilu,   thea he im an [thesumu] lande
        geuuarhte,
    - verse[n=1684]: uualdand an uuilleon sînan.   Bethiu ne    thurƀon gi umbi iuuua
        geuuâdi sorgon,
    - verse[n=1685]: ne [gornot gi] umbi iuuua gegariuui te suuîðo:   god [uuili]
        is alles râdan,
    - verse[n=1686]: helpan fan heƀenes uuange,   ef gi uuilliad aftar is [huldi]
        theonon.
    - verse[n=1687]: Gerot gi simbla êrist thes godes rîkeas,   endi than duat aftar
        them is gôdun uuercun,
    - verse[n=1688]: rômod gi rehtoro thingo:   than [uuili] iu the rîkeo drohtin
    - verse[n=1689]: geƀon mid alloro gôdu gehuuilicu,   ef gi im thus fulgangan uuillead,
    - verse[n=1690]: sô ic iu te uuârun hîr   uuordun seggeo.
  - chapter[n=XX]:
    - verse[n=1691]: Ne sculun gi ênigumu manne   unrehtes uuiht,
    - verse[n=1692]: derƀies adêlean,   huuand the dôm eft cumid
    - verse[n=1693]: oƀar thana selƀon man,   thar [it] im te sorgon scal,
    - verse[n=1694]: uuerðan them te uuîtea,   the hîr mid is uuordun gesprikid
    - verse[n=1695]: unreht ôðrum.   Neo that iuuuar ênig ne dua
    - verse[n=1696]: gumono an thesom gardon   geldes ettho côpes,
    - verse[n=1697]: that hi unreht gimet   ôðrumu manne
    - verse[n=1698]: mênful maco,   huuand it simbla môtean scal
    - verse[n=1699]: erlo gehuuilicomu,   [sulic sô he] it ôðrumu gedôd,
    - verse[n=1700]: sô cumid it [im] eft tegegnes,   thar he gerno ne uuili
    - verse[n=1701]: gesehan is sundeon.   Ôc scal ic iu seggean noh,
    - verse[n=1702]: huuar gi iu uuardon sculun   [uuîteo] mêsta,
    - verse[n=1703]: mênuuerc manag:   te huuî scalt thu ênigan man besprekan,
    - verse[n=1704]: brôðar thînan,   that thu undar is brâhon gesehas
    - verse[n=1705]: halm an is ôgon,   endi gehuggean ni uuili
    - verse[n=1706]: thana suâran balcon,   the thu an thînoro siuni haƀas,
    - verse[n=1707]: hard [trio] endi heƀig.   Lât thi that an thînan hugi fallan,
    - verse[n=1708]: huuô thu thana êrist alôseas:   than skînid thi lioht beforan,
    - verse[n=1709]: ôgun uuerðad [thi] geoponot;   than maht thu aftar thiu
    - verse[n=1710]: suâses mannes gesiun   sîðor gebôtean,
    - verse[n=1711]: gehêlean an is hôƀde.   Sô mag that [an] is hugi mêra
    - verse[n=1712]: an thesoro middilgard   manno    gehuuilicumu,
    - verse[n=1713]: uuesan an thesoro uueroldi,   that hi hîr uuammas geduot,
    - verse[n=1714]: than hi [ahtogea]   ôðres mannes
    - verse[n=1715]: saca endi sundea,   endi haƀad im selƀo mêr
    - verse[n=1716]: firinuuerco gefrumid.   Ef he uuili is fruma lêstean,
    - verse[n=1717]: than scal hi ina selƀon êr   sundeono [atômean],
    - verse[n=1718]: '[lêðuuerco] lôson:   sîðor mag hi mid is lêrun uuerðan'
    - verse[n=1719]: heliðun te helpu,   sîðor hi ina hluttran uuêt,
    - verse[n=1720]: sundeono sicoran.   Ne sculun gi suînum teforan
    - verse[n=1721]: iuuua meregrîton macon   ettho mêðmo gestriuni,
    - verse[n=1722]: hêlag halsmeni,   huuand siu it an horu spurnat,
    - verse[n=1723]: '[suluuiad an] sande:   ne uuitun sûƀreas geskêð,'
    - verse[n=1724]: '[fagaroro fratoho].   Sulic sint hîr folc manag,'
    - verse[n=1725]: the iuuua hêlag uuord   hôrean ne uuillead,
    - verse[n=1726]: fulgangan godes lêrun:   ne uuitun gôdes geskêð,
    - verse[n=1727]: ac sind im [lâri] uuord   [leoƀoron] mikilu,
    - verse[n=1728]: umbitharƀi thing,   thanna theotgodes
    - verse[n=1729]: uuerc endi [uuilleo].   Ne sind sie uuirðige than,
    - verse[n=1730]: that sie gehôrean iuuua hêlag uuord,   ef sie is ne uuillead
        an iro hugi thenkean,
    - verse[n=1731]: ne lînon ne lêstean.   Them ni seggean [gi iuuuoro] lêron uuiht,
    - verse[n=1732]: that gi [thea] sprâca godes   endi spel [managu]
    - verse[n=1733]: ne [farleosan] an them liudiun,   [thea] thar ne [uuillean] gilôƀean
        tô,
    - verse[n=1734]: uuâroro uuordo.   Ôc sculun gi iu uuardon filu
    - verse[n=1735]: listiun undar thesun liudiun,   thar gi aftar thesumu lande farad,
    - verse[n=1736]: that iu thea luggeon ne mugin   [lêron] besuîcan
    - verse[n=1737]: ni mid uuordun ni mid uuercun.   Sie cumad an sulicom geuuâdeon
        te iu,
    - verse[n=1738]: 'fagoron [fratohon]:   thoh hebbead sie fêcnan hugi:'
    - verse[n=1739]: 'thea mugun [gi] sân antkennean,   sô gi sie cuman [gesehad]:'
    - verse[n=1740]: sie sprecad uuîslîc uuord,   thoh iro uuerc ne dugin,
    - verse[n=1741]: thero thegno gethâhti.   Huuand gi uuitun, that eo an thorniun
        ne sculun
    - verse[n=1742]: uuînberi uuesan   eftha uuelon eouuiht,
    - verse[n=1743]: fagororo fruhteo,   nec ôc fîgun ne lesad
    - verse[n=1744]: heliðos an hiopon.   That mugun gi undarhuggean uuel,
    - verse[n=1745]: that eo the uƀilo bôm,   thar he an erðu stâd,
    - verse[n=1746]: gôden uuastum ne giƀid,   nec it [ôc] god ni gescôp,
    - verse[n=1747]: that the gôdo bôm   gumono barnun
    - verse[n=1748]: bâri bittres uuiht,   ac cumid fan alloro bâmo gehuilicumu
    - verse[n=1749]: sulic uuastom te thesero uueroldi,   sô im fan is uurteon gedregid,
    - verse[n=1750]: ettha berht ettha bittar.   [That] mênid thoh breosthugi,
    - verse[n=1751]: managoro môdseƀon   manno cunnies,
    - verse[n=1752]: huuô alloro erlo gehuilic   ôgit selƀo,
    - verse[n=1753]: meldod mid is mûðu,   huilican he môd haƀad,
    - verse[n=1754]: hugi umbi is herte:   thes ni mag he farhelan eouuiht,
    - verse[n=1755]: ac [cumad] fan them uƀilan man   [inuuid]râdos,
    - verse[n=1756]: '[bittara] balusprâca,   sulic sô hi an is breostun haƀad'
    - verse[n=1757]: geheftid umbi is herte:   simbla is hugi cûðid,
    - verse[n=1758]: is uuilleon mid is uuordun,   endi [farad] is uuerc aftar thiu.
    - verse[n=1759]: Sô [cumad] fan themu gôdan manne   glau anduuordi,
    - verse[n=1760]: uuîslîc [fan] is geuuittea,   that hi simbla mid is uuordu gesprikid,
    - verse[n=1761]: man mid is mîðu   sulic, sô he an is môde haƀad
    - verse[n=1762]: hord umbi is herte.   Thanan cumad thea hêlagan lêra,
    - verse[n=1763]: suuîðo uunsam uuord,   endi sculun is uuerc aftar thiu
    - verse[n=1764]: '[theodu] gethîhan,   thegnun managun'
    - verse[n=1765]: uuerðan te uuilleon,   al sô it uualdand self
    - verse[n=1766]: gôdun mannun fargiƀid,   god alomahtig,
    - verse[n=1767]: himilisc hêrro,   huand sie âno is helpa ni mugun
    - verse[n=1768]: ne mid uuordun ne mid uuercun   uuiht athengean
    - verse[n=1769]: gôdes an thesun gardun.   Bethiu sculun gumono barn
    - verse[n=1770]: an is ênes craft   alle gilôƀean.
  - chapter[n=XXI]:
    - verse[n=1771]: Ôc scal ic iu [uuîsean],   huuô hîr uuegos tuêna
    - verse[n=1772]: liggead an thesumu liohte,   thea farad [liudeo barn],
    - verse[n=1773]: al irminthiod.      Thero is ôðar sân
    - verse[n=1774]: uuîd strâta endi brêd,   - farid sie uuerodes filu,
    - verse[n=1775]: mancunnies manag,   huand sie tharod iro môd spenit,
    - verse[n=1776]: uueroldlusta [uueros] -   thiu an thea uuirson hand
    - verse[n=1777]: liudi lêdid,   thar sie te farlora uuerðad,
    - verse[n=1778]: heliðos an [helliu],   thar is hêt endi suart,
    - verse[n=1779]: egislîc an innan:   ôði [ist] tharod te faranne
    - verse[n=1780]: eldibarnun,   thoh it im [at] themu endie ni dugi.
    - verse[n=1781]: Than ligid eft ôðar   engira mikilu
    - verse[n=1782]: uueg an thesoro uueroldi,   ferid ina uuerodes [lût],
    - verse[n=1783]: fâho folcskepi:   ni uuilliad ina firiho barn
    - verse[n=1784]: gerno gangan,   thoh he te godes rîkea,
    - verse[n=1785]: an that êuuiga lîf,   erlos [lêdea].
    - verse[n=1786]: Than nimad gi iu thana engean:   thoh he sô ôði ne sî
    - verse[n=1787]: firihon te faranne,   thoh scal hi te frumu uuerðan
    - verse[n=1788]: sô [huuemu] sô ina thurhgengid,   sô scal is geld niman,
    - verse[n=1789]: suuîðo langsam lôn   endi lîf êuuig,
    - verse[n=1790]: diurlîcan drôm.   Eo gi thes [drohtin sculun],
    - verse[n=1791]: uualdand biddien,   that gi thana uueg môtin
    - verse[n=1792]: fan foran antfâhan   endi forð [thurh gigangan]
    - verse[n=1793]: an that godes rîki.   He ist garu simbla
    - verse[n=1794]: uuiðar thiu te geƀanne,   the man ina gerno bidid,
    - verse[n=1795]: fergot firiho barn.   Sôkead fadar iuuuan
    - verse[n=1796]: '[up te] themu [êuuinom] rîkea:   than môtun gi ina aftar thiu'
    - verse[n=1797]: te iuuuoru frumu fîðan.   Cûðead iuuua fard tharod
    - verse[n=1798]: at iuuuas [drohtines] durun:   than uuerðad iu andôn aftar thiu,
    - verse[n=1799]: '[himilportun] anthlidan,   that gi an that hêlage lioht,'
    - verse[n=1800]: an that godes rîki   gangan môtun,
    - verse[n=1801]: '[sinlîf] sehan.   Ôc scal ic iu seggean noh'
    - verse[n=1802]: far thesumu uuerode allun   uuârlîc biliði,
    - verse[n=1803]: that alloro liudeo sô huilic,   sô thesa mîna lêra uuili
    - verse[n=1804]: gehaldan an is herton   endi uuil iro an is hugi [athenkean],
    - verse[n=1805]: lêstean sea an thesumu lande,   the gilîco duot
    - verse[n=1806]: uuîsumu manne,   the giuuit haƀad,
    - verse[n=1807]: horsca hugiskefti,   endi hûsstedi kiusid
    - verse[n=1808]: an fastoro foldun      endi an [felisa] uppan
    - verse[n=1809]: uuêgos uuirkid,   thar im uuind ni mag,
    - verse[n=1810]: ne uuâg ne uuatares strôm   [uuihtiu] getiunean,
    - verse[n=1811]: ac mag im thar uuið ungiuuidereon   allun standan
    - verse[n=1812]: an themu [felise] uppan,   huand it sô fasto uuarð
    - verse[n=1813]: gistellit an themu stêne:   anthaƀad it thiu stedi niðana,
    - verse[n=1814]: uureðid uuiðar uuinde,   that it uuîcan ni mag.
    - verse[n=1815]: Sô duot eft manno sô huilic,   sô thesun mînun ni uuili
    - verse[n=1816]: lêrun hôrien   [ne] thero lêstien uuiht,
    - verse[n=1817]: sô duot [the] unuuîson   erla gelîco,
    - verse[n=1818]: '[ungeuuittigon uuere],   [the] im be uuatares staðe'
    - verse[n=1819]: an sande uuili   selihûs uuirkean,
    - verse[n=1820]: '[thar] it uuestrani uuind   endi [uuâgo] strôm,'
    - verse[n=1821]: '[sêes ûðeon] teslâad;   ne mag im sand endi greot'
    - verse[n=1822]: geuureðien uuið themu uuinde,   ac uuirðid teuuorpan [than],
    - verse[n=1823]: '[tefallen] an themu flôde,   huand it an [fastoro nis]'
    - verse[n=1824]: '[erðu getimbrod].   Sô scal allaro [erlo gehues]'
    - verse[n=1825]: uuerc gethîhan   uuiðar thiu, [the] hi [thius mîn] uuord frumid,
    - verse[n=1826]: '[haldid] hêlag gebod."   Thô bigunnun an iro hugi uundron'
    - verse[n=1827]: meginfolc mikil:   gehôrdun mahtiges godes
    - verse[n=1828]: lioflîca lêra;   ne uuârun an themu lande geuuno,
    - verse[n=1829]: that sie eo fan sulicun êr   seggean gehôrdin
    - verse[n=1830]: uuordun ettho uuercun.   Farstôdun uuîse man,
    - verse[n=1831]: that he sô lêrde,   liudeo drohtin,
    - verse[n=1832]: uuârun uuordun,   sô he geuuald habde,
    - verse[n=1833]: allun them ungelîco,   the thar an êrdagun
    - verse[n=1834]: undar them liudskepea   [lêreon] uuârun
    - verse[n=1835]: acoran undar themu cunnie:   ne habdun thiu Cristes uuord
    - verse[n=1836]: gemacon mid mannun,   the he far thero menigi [sprac],
    - verse[n=1837]: gebôd uppan themu berge.
  - chapter[n=XXII]:
    - verse[n=1837]: He im thô bêðiu [befalh]
    - verse[n=1838]: '[ge te seggennea]   sînom uuordun,'
    - verse[n=1839]: huuô man himilrîki   gehalon scoldi,
    - verse[n=1840]: uuîdbrêdan uuelan,   gia he im geuuald fargaf,
    - verse[n=1841]: that sie môstin hêlean   [halte] endi blinde,
    - verse[n=1842]: liudeo lêfhêdi,   legarbed manag,
    - verse[n=1843]: suâra suhti,   giac he im selƀo gebôd,
    - verse[n=1844]: that sie at ênigumu manne   mêde ne nâmin,
    - verse[n=1845]: diurie mêðmos:   "gehuggead gi", quað he, - "huand iu is thiu
        dâd cuman,
    - verse[n=1846]: that geuuit endi [the] uuîsdôm,   endi iu thea geuuald fargiƀid
    - verse[n=1847]: alloro firiho fadar,   sô gi sie ni thurƀun mid [ênigo] feho
        côpon,
    - verse[n=1848]: mêdean mid ênigun mêðmun,   - sô uuesat gi iro mannun forð
    - verse[n=1849]: an iuuuon hugiskeftiun   helpono mildea,
    - verse[n=1850]: lêread gi liudio barn   langsamna râd,
    - verse[n=1851]: fruma forðuuardes;   firinuuerc lahad,
    - verse[n=1852]: suâra [sundeon].   Ne lâtad iu siloƀar [nec] gold
    - verse[n=1853]: uuihti thes uuirðig,   that it [eo] an iuuua geuuald cuma,
    - verse[n=1854]: fagara fehoscattos:   it ni mag iu te ênigoro frumu huuergin,
    - verse[n=1855]: uuerðan te ênigumu uuilleon.   Ne sculun gi geuuâdeas than mêr
    - verse[n=1856]: erlos êgan,   [bûtan] sô gi than an hebbean,
    - verse[n=1857]: gumon te [gareuuea],   than gi gangan sculun
    - verse[n=1858]: an that gimang [innan].   Neo [gi] umbi [iuuuan] meti [ni] sorgot,
    - verse[n=1859]: leng umbi iuuua lîfnare,   huand thene lêreand sculun
    - verse[n=1860]: fôdean that folcskepi:   [thes sint thea fruma] uuerða,
    - verse[n=1861]: leoƀlîkes lônes,   the [hi] them liudiun sagad.
    - verse[n=1862]: Uuirðig is the uurhteo,   that man ina uuel fôdea,
    - verse[n=1863]: thana man mid môsu,   the sô managoro scal
    - verse[n=1864]: seola bisorgan   endi an thana sîð spanen,
    - verse[n=1865]: gêstos an godes uuang.   That is grôtara thing,
    - verse[n=1866]: that man bisorgon scal   [seolun] managa,
    - verse[n=1867]: huô man thea [gehalde]   te heƀenrîkea,
    - verse[n=1868]: than man thene lîchamon   [liudibarno]
    - verse[n=1869]: môsu bimorna.   Bethiu man [sculun]
    - verse[n=1870]: haldan thene holdlîco,   the im te heƀenrîkea
    - verse[n=1871]: thene uueg uuîsit   endi [sie] uuamscaðun,
    - verse[n=1872]: feondun uuitfâhit   endi firinuuerc lahid,
    - verse[n=1873]: '[suâra] sundeon.   Nu ic iu sendean scal'
    - verse[n=1874]: 'aftar thesumu    landskepie   sô lamb undar uulƀos:'
    - verse[n=1875]: sô sculun gi undar iuuua fîund faren,   undar filu theodo,
    - verse[n=1876]: undar mislîke man.   Hebbead iuuuan môd uuiðar them
    - verse[n=1877]: sô glauuan tegegnes,   sô samo [sô] the [geluuo] uurm,
    - verse[n=1878]: nâdra thiu fêha,   thar siu iro [nîðskepies],
    - verse[n=1879]: '[uuitodes] uuânit,   that man iu undar themu uuerode ne mugi'
    - verse[n=1880]: besuîcan an themu sîðe.   Far thiu [gi] sorgon [sculun],
    - verse[n=1881]: that iu thea man ni mugin   môdgethâhti,
    - verse[n=1882]: uuillean [auuardien].   Uuesat iu so [uuara] uuiðar thiu,
    - verse[n=1883]: uuið iro [fêcneon dâdiun],   sô man uuiðar fîundun scal.
    - verse[n=1884]: Than uuesat gi eft an iuuuon dâdiun   dûƀon gelîca,
    - verse[n=1885]: hebbead uuið erlo gehuene   ênfaldan hugi,
    - verse[n=1886]: mildean môdseƀon,   [that] thar man negên
    - verse[n=1887]: thurh iuuua [dâdi]   bedrogan ne uuerðe,
    - verse[n=1888]: besuican thurh iuuua sundea.   [Nu] sculun gi an thana sîð faran,
    - verse[n=1889]: an that ârundi:   thar sculun gi arƀidies [sô] filu
    - verse[n=1890]: getholon undar theru thiod   endi gethuing sô samo
    - verse[n=1891]: manag endi mislîc,   huand gi an mînumu namon
    - verse[n=1892]: thea liudi lêreat.   Bethiu sculun gi thar lêðes filu
    - verse[n=1893]: fora uueroldcuningun,   uuîteas antfâhan.
    - verse[n=1894]: Oft sculun gi thar for rîkea   thurh thius mîn rehtun uuord
    - verse[n=1895]: gebundane standen   endi bêðiu [gethologean],
    - verse[n=1896]: ge hosc ge harmquidi:   umbi that ne lâtad gi iuuuan hugi [tuîflon],
    - verse[n=1897]: seƀon [suîcandean]:   gi ni thurƀun an ênigun sorgun uuesan
    - verse[n=1898]: an [iuuuomu] hugi huergin,   than [man iu] for [thea] hêri forð
    - verse[n=1899]: an thene gastseli   gangan hêtid,
    - verse[n=1900]: huat gi im than tegegnes [sculin]   gôdoro uuordo,
    - verse[n=1901]: '[spâhlîcoro] gesprecan,   huand iu thiu [spôd] cumid,'
    - verse[n=1902]: helpe fon himile,   endi sprikid the hêlogo gêst,
    - verse[n=1903]: mahtig fon iuuuomu [munde].   Bethiu [ne andrâdad] gi iu thero
        manno    nîð
    - verse[n=1904]: ne forhteat iro fîundskepi:   thoh sie hebbean iuuuas ferahes
        geuuald,
    - verse[n=1905]: that sie mugin thene lîchamon   lîƀu beneotan,
    - verse[n=1906]: '[aslahan] mid suerde,   thoh sie theru seolun ne mugun'
    - verse[n=1907]: uuiht auuardean.   Antdrâdad iu uualdand god,
    - verse[n=1908]: forhtead fader iuuuan,   frummiad gerno
    - verse[n=1909]: is gebodskepi,   huuand hi haƀad bêðies giuuald,
    - verse[n=1910]: liudio lîƀes   endi ôc iro lîchamon
    - verse[n=1911]: gec thero seolon sô self:   ef gi iuuua an them sîðe [tharod]
    - verse[n=1912]: farliosat thurh thesa lêra,   than môtun gi sie eft an themu
        liohte godes
    - verse[n=1913]: beforan fîðan,   huuand sie fader iuuua,
    - verse[n=1914]: haldid hêlag god   an himilrîkea.
  - chapter[n=XXIII]:
    - verse[n=1915]: Ne cumat thea alle te himile,   thea [the] hîr hrôpat te mi
    - verse[n=1916]: '[manno] te mundburd.   Managa sind [thero],'
    - verse[n=1917]: thea uuilliad alloro dago gehuilikes   te drohtine hnîgan,
    - verse[n=1918]: hrôpad thar te helpu   endi huggead an ôðar,
    - verse[n=1919]: uuirkead uuamdâdi:   ne sind im than thiu uuord fruma,
    - verse[n=1920]: ac thea môtun huerƀan   an that himiles lioht,
    - verse[n=1921]: gangan an that godes rîki,   thea thes gerne sint,
    - verse[n=1922]: that sie hîr gefrummien   fader alauualdan
    - verse[n=1923]: uuerc endi uuilleon.   Thea ni thurƀun mid uuordun sô fîlu
    - verse[n=1924]: hrôpan te helpu,   huanda the hêlogo god
    - verse[n=1925]: uuêt alloro manno gehues   môdgethâhti,
    - verse[n=1926]: uuord endi uuilleon,   endi gildid im is uuerco lôn.
    - verse[n=1927]: Bethiu sculun gi sorgon,   than gi an thene sîð [farad],
    - verse[n=1928]: huô gi that ârundi   [ti endea bebrengen].
    - verse[n=1929]: Than gi lîðan sculun   aftar thesumu landskepea,
    - verse[n=1930]: uuîdo aftar thesoro uueroldi,   al sô iu uuegos lêdiad,
    - verse[n=1931]: brêd strâta te burg,   simbla [sôkiad] gi iu thene bezton [sân]
    - verse[n=1932]: man undar theru menegi   endi cûðead imu iuuuan môðseƀon
    - verse[n=1933]: uuârun uuordun.   Ef sie than thes uuirðige sint,
    - verse[n=1934]: '[that] sie iuuua gôdun    uuerc   gerno [gelêstien]'
    - verse[n=1935]: mid hluttru hugi,   [than] gi an themu hûse mid im
    - verse[n=1936]: uuonod an uuilleon   endi [im uuel] lônod,
    - verse[n=1937]: geldad im mid gôdu   endi sie te gode selƀon
    - verse[n=1938]: uuordun geuuîhad   endi seggead im uuissan friðu,
    - verse[n=1939]: hêlaga helpa   heƀencuninges.
    - verse[n=1940]: Ef sie than sô sâliga   thurh iro selƀoro dâd
    - verse[n=1941]: uuerðan ni môtun,   that sie iuuua uuerc frummien,
    - verse[n=1942]: lêstien iuuua lêra,   than gi fan them liudiun sân,
    - verse[n=1943]: farad fan themu folke,   - [the iuuua friðu huuirƀid]
    - verse[n=1944]: '[eft] an [iuuuoro] selƀoro sîð, -   endi lâtad sie mid sundiun
        forð,'
    - verse[n=1945]: mid balu[uuercun] bûan   endi sôkiad iu burg ôðra,
    - verse[n=1946]: mikil [manuuerod],   endi ne lâtad thes melmes uuiht
    - verse[n=1947]: folgan an iuuuom fôtun,   thanan [the] man iu antfâhan ne uuili,
    - verse[n=1948]: ac scuddiat it fan iuuuon scôhun,   that it im eft te scamu uuerðe,
    - verse[n=1949]: themu uuerode te geuuitskepie,   that iro uuillio ne dôg.
    - verse[n=1950]: Than seggeo ic iu te uuârun,   sô huan sô thius uuerold endiad
    - verse[n=1951]: endi the mâreo dag   oƀar man farid,
    - verse[n=1952]: that than Sodomoburg,   thiu hîr thurh sundeon uuarð
    - verse[n=1953]: '[an afgrundi]   êldes craftu,'
    - verse[n=1954]: fiuru bifallen,   [that] thiu than haƀad friðu mêran,
    - verse[n=1955]: mildiran mund[burd],   [than] thea man êgin,
    - verse[n=1956]: the iu hîr uuiðaruuerpat   endi ne uuilliad iuuua uuord frummien.
    - verse[n=1957]: Sô hue sô iu [than] antfâhit   thurh ferhtan hugi,
    - verse[n=1958]: thurh mildean môd,   sô haƀad mînan forð
    - verse[n=1959]: uuilleon geuuarhten   endi [ôc] uualdand god,
    - verse[n=1960]: antfangan fader iuuuan,   firiho drohtin,
    - verse[n=1961]: rîkean râdgeƀon,   thene the al reht bican.
    - verse[n=1962]: Uuêt uualdand self,   endi uuillean lônot
    - verse[n=1963]: gumono gehuilicumu,   sô huat sô hi hîr gôdes geduot,
    - verse[n=1964]: thoh hi thurh minnea godes   manno huilicumu
    - verse[n=1965]: uuilleandi fargeƀe   uuatares drinkan,
    - verse[n=1966]: that hi thurftigumu manne   [thurst] gehêlie,
    - verse[n=1967]: caldes brunnan.      Thesa quidi uuerðad uuâra,
    - verse[n=1968]: that eo ne bilîƀid,   ne hi thes lôn sculi,
    - verse[n=1969]: fora godes ôgun   geld antfâhan,
    - verse[n=1970]: mêda managfalde,   sô huat sô hi is thurh mîna minnea geduot.
    - verse[n=1971]: Sô hue sô [mîn] than farlôgnid   [liudibarno],
    - verse[n=1972]: heliðo for thesoro heriu,   sô dôm ic [is] an himile sô self
    - verse[n=1973]: thar uppe far them alouualdan fader   endi for allumu is engilo
        crafte,
    - verse[n=1974]: far theru mikilon menigi.   Sô huilic sô than eft manno barno
    - verse[n=1975]: an thesoro uueroldi ne uuili   uuordun mîðan,
    - verse[n=1976]: ac [gihit] far gumskepi,   that he mîn iungoro sî,
    - verse[n=1977]: thene uuilliu ec eft ôgean   far [ôgun godes],
    - verse[n=1978]: fora alloro firiho fader,   thar folc manag
    - verse[n=1979]: for thene alouualdon   alla gangad
    - verse[n=1980]: reðinon uuið thene rîkeon.   Thar uuilliu ic imu an reht uuesan
    - verse[n=1981]: mildi mundboro,   sô huemu sô mînun hîr
    - verse[n=1982]: uuordun hôrid   endi thiu uuerc frumid,
    - verse[n=1983]: thea ic hîr an thesumu berge uppan   geboden hebbiu."
    - verse[n=1984]: Habda thô te uuârun   uualdandes sunu
    - verse[n=1985]: gelêrid thea liudi,   huô sie lof gode
    - verse[n=1986]: uuirkean scoldin.   Thô lêt hi that uuerod thanan
    - verse[n=1987]: an alloro [halƀa] gehuilica,   heriskepi manno
    - verse[n=1988]: sîðon te selðon.   Habdun selƀes [uuord],
    - verse[n=1989]: gehôrid heƀencuninges   hêlaga lêra,
    - verse[n=1990]: sô eo te uueroldi sint   [uuordo endi dâdeo],
    - verse[n=1991]: mancunnies manag   oƀar thesan middilgard
    - verse[n=1992]: '[sprâcono] thiu spâhiron,   sô hue sô thiu spel gefrang,'
    - verse[n=1993]: thea thar an themu berge [gesprac]   barno rîkeast.
  - chapter[n=XXIV]:
    - verse[n=1994]: Geuuêt imu thô umbi threa naht aftar thiu   thesoro thiodo drohtin
    - verse[n=1995]: an [Galileo land],   thar he te ênum gômum uuarð,
    - verse[n=1996]: gebedan that barn godes:   thar scolda man êna brûd geƀan,
    - verse[n=1997]: munalîca [magað].   Thar Maria uuas,
    - verse[n=1998]: mid iro suni selƀo,   sâlig thiorna,
    - verse[n=1999]: mahtiges môder.   Managoro drohtin
    - verse[n=2000]: geng imu thô mid is iungoron,   godes êgan barn,
    - verse[n=2001]: an that hôha hûs,   thar [the] heri dranc,
    - verse[n=2002]: thea Iudeon an themu gastseli:   he im ôc at them gômun uuas,
    - verse[n=2003]: giac hi thar gecûðde,   [that] hi habda craft godes,
    - verse[n=2004]: helpa fan himilfader,   hêlagna gêst,
    - verse[n=2005]: uualdandes uuîsdôm.   Uuerod blîðode,
    - verse[n=2006]: uuârun thar an luston   liudi atsamne,
    - verse[n=2007]: gumon gladmôdie.   Gengun ambahtman,
    - verse[n=2008]: skenkeon mid scâlun,   drôgun [skîriane] uuîn
    - verse[n=2009]: mid orcun endi mid alofatun;   uuas thar erlo drôm
    - verse[n=2010]: fagar an flettea,   thô thar folc undar im
    - verse[n=2011]: an them benkeon sô bezt   blîðsea afhôƀun,
    - verse[n=2012]: uuârun thar an uunneun.   [Thô] im thes uuînes brast,
    - verse[n=2013]: them liudiun thes lîðes:   is ni uuas farlêƀid uuiht
    - verse[n=2014]: huergin an themu hûse,   that for [thene heri] forð
    - verse[n=2015]: skenkeon drôgin,   ac thiu scapu uuârun
    - verse[n=2016]: lîðes alârid.   Thô ni uuas lang te thiu,
    - verse[n=2017]: that it sân antfunda   [frîo] scôniosta,
    - verse[n=2018]: Cristes môder:   geng uuið iro kind sprecan,
    - verse[n=2019]: uuið iro sunu selƀon,   sagda im mid uuordun,
    - verse[n=2020]: that thea uuerdos thô mêr   uuînes ne habdun
    - verse[n=2021]: them gestiun te [gômun].   Siu thô gerno bad,
    - verse[n=2022]: that is the hêlogo Crist   helpa geriedi
    - verse[n=2023]: themu uuerode te uuilleon.   Thô habda [eft] is uuord garu
    - verse[n=2024]: 'mahtig barn godes   endi uuið is môder sprac:'
    - verse[n=2025]: '"huat ist mi endi thi", quað he,   "umbi thesoro manno lið,'
    - verse[n=2026]: umbi theses uuerodes uuîn?   Te huî sprikis thu thes, uuîf, sô
        filu,
    - verse[n=2027]: manos mi far thesoro menigi?   Ne sint mîna noh
    - verse[n=2028]: '[tîdi] cumana."   Than thoh [gitrûoda siu uuel]'
    - verse[n=2029]: an iro hugiskeftiun,   hêlag thiorne,
    - verse[n=2030]: that is aftar them uuordun   uualdandes barn,
    - verse[n=2031]: hêleandoro bezt   helpan uueldi.
    - verse[n=2032]: Hêt thô thea ambahtman   idiso    scôniost,
    - verse[n=2033]: skenkeon endi scapuuardos,   thea thar scoldun thero scolu thionon,
    - verse[n=2034]: that sie thes ne uuord ne uuerc   uuiht ne farlêtin,
    - verse[n=2035]: thes sie the hêlogo Crist   hêtan uueldi
    - verse[n=2036]: lêstean far them liudiun.   Lârea stôdun thar
    - verse[n=2037]: stênfatu sehsi.   Thô sô stillo gebôd
    - verse[n=2038]: mahtig barn godes,   sô it thar manno filu
    - verse[n=2039]: ne uuissa te uuârun,   huô he it mid [is] uuordu gesprac;
    - verse[n=2040]: he hêt thea skenkeon thô   skîreas uuatares
    - verse[n=2041]: thiu fatu fullien,   endi hi thar mid is fingrun thô,
    - verse[n=2042]: segnade selƀo   sînun handun,
    - verse[n=2043]: uuarhte it te uuîne   endi hêt is an ên uuêgi hlaðen,
    - verse[n=2044]: skeppien mid ênoro scâlon,   endi thô te them skenkeon sprac,
    - verse[n=2045]: hêt [is] thero gesteo,   the at them gômun uuas
    - verse[n=2046]: themu hêroston   an hand geƀan,
    - verse[n=2047]: ful mid folmun,   themu the thes folkes thar
    - verse[n=2048]: geuueld aftar themu [uuerde].   Reht sô [hi] thes uuînes gedranc,
    - verse[n=2049]: sô ni mahte he bemîðan,   ne hi far theru menigi sprac
    - verse[n=2050]: te themu brûdigumon,   quað that simbla that bezte lîð
    - verse[n=2051]: alloro erlo gehuilic   êrist scoldi
    - verse[n=2052]: geƀan at is gômun:   "undar thiu uuirðid [thero] gumono hugi
    - verse[n=2053]: auuekid mid uuînu,   that sie uuel blîðod,
    - verse[n=2054]: druncan drômead.   Than mag man thar dragan aftar thiu
    - verse[n=2055]: '[lîhtlîcora] lîð:   sô ist thesoro liudeo thau.'
    - verse[n=2056]: Than haƀas thu nu uunderlîco   uuerdskepi thînan
    - verse[n=2057]: gemarcod far thesoro menigi:   hêtis far thit manno folc
    - verse[n=2058]: alles thînes uuînes   that uuirsiste
    - verse[n=2059]: thîne ambahtman   êrist brengean,
    - verse[n=2060]: geƀan [at] thînun gômun.   Nu sint thîna gesti sade,
    - verse[n=2061]: sint thîne druhtingos   druncane suîðo,
    - verse[n=2062]: is thit folc [frômôd]:   nu hêtis thu hîr forð dragan
    - verse[n=2063]: alloro lîðo lofsamost,   thero [the ic eo an thesumu liohte gesah]
    - verse[n=2064]: huergin hebbean.   Mid thius scoldis thu ûs hindag    êr
    - verse[n=2065]: geƀon endi gômean:   than it alloro gumono gehuilic
    - verse[n=2066]: gethigedi te thanke."   Thô uuarð thar thegan manag
    - verse[n=2067]: geuuar aftar them uuordun,   sîðor sie thes uuînes gedruncun,
    - verse[n=2068]: that [thar] the hêlogo Crist   an themu hûse innan
    - verse[n=2069]: têcan uuarhte:   trûodun sie sîðor
    - verse[n=2070]: thiu mêr an is mundburd,   that hi [habdi] maht godes,
    - verse[n=2071]: geuuald an thesoro uueroldi.   Thô uuarð that sô uuîdo cûð
    - verse[n=2072]: oƀar [Galileo land]   Iudeo liudiun,
    - verse[n=2073]: huô thar selƀo gededa   sunu drohtines
    - verse[n=2074]: uuater te uuîne:   that uuarð thar uundro êrist,
    - verse[n=2075]: thero [the] hi thar an Galilea   Iudeo [liudeon],
    - verse[n=2076]: têcno getôgdi.   Ne mag [that] getellean man,
    - verse[n=2077]: geseggean te sôðan,   huat thar sîðor uuarð
    - verse[n=2078]: uundres undar themu uuerode,   thar uualdand Crist
    - verse[n=2079]: an godes namon   Iudeo liudeon
    - verse[n=2080]: allan langan dag   lêra sagde,
    - verse[n=2081]: gihêt im [heƀenrîki]   endi helleo gethuing
    - verse[n=2082]: uueride mid uuordun,   hêt sie uuara godes,
    - verse[n=2083]: sinlîf sôkean:   thar is seolono lioht,
    - verse[n=2084]: drôm drohtines   endi dagskîmon,
    - verse[n=2085]: gôd[lîcnissea] godes;   thar gêst manag
    - verse[n=2086]: uunod an uuillean,   the hîr uuel thenkid,
    - verse[n=2087]: that he hîr bihalde   heƀencuninges gebod.
  - chapter[n=XXV]:
    - verse[n=2088]: Geuuêt imu thô mid is iungoron   fan them gômun [forð]
    - verse[n=2089]: Kristus te Capharnaum,   cuningo rîkeost,
    - verse[n=2090]: te theru mâreon burg.   Megin samnode,
    - verse[n=2091]: gumon imu tegegnes,   gôdoro [manno]
    - verse[n=2092]: sâlig gesîði:   uueldun thiu [is] suôtean uuord
    - verse[n=2093]: hêlag [hôrien.   Thar] im ên hunno quam,
    - verse[n=2094]: ên gôd man angegin   endi ina gerno bad
    - verse[n=2095]: helpan hêlagne,   quað that hi undar is hîuuiskea
    - verse[n=2096]: ênna lefna [lamon]   lango habdi,
    - verse[n=2097]: seocan an is selðon:   "sô ina ênig seggeo    ne mag
    - verse[n=2098]: handun gehêlien.   Nu is im thînoro helpono tharf,
    - verse[n=2099]: frô mîn the gôdo."   Thô sprac im eft that friðubarn godes
    - verse[n=2100]: sân aftar thiu   selƀo tegegnes,
    - verse[n=2101]: quað that he thar quâmi   endi that kind [uueldi]
    - verse[n=2102]: nerean [af] theru nôdi.   Thô im nâhor geng
    - verse[n=2103]: the man far theru menigi   uuið sô mahtigna
    - verse[n=2104]: uuordun uuehslan:   "ic thes uuirðig ne bium," quað he,
    - verse[n=2105]: '"hêrro the gôdo,   that thu an mîn hûs cumes,'
    - verse[n=2106]: sôkeas mîna seliða,   huand ic bium sô sundig man
    - verse[n=2107]: mid uuordun endi mid uuercun.   Ic gelôƀiu that thu geuuald haƀas,
    - verse[n=2108]: that thu ina [hinana] maht   hêlan geuuirkean,
    - verse[n=2109]: uualdand frô mîn:   ef thu it mid [thînun uuordun] gesprikis,
    - verse[n=2110]: than is sân thiu lêfhêd lôsot   endi uuirðid is lîchamo
    - verse[n=2111]: hêl endi hrêni,   ef thu im thîna helpa fargiƀis.
    - verse[n=2112]: Ic bium mi ambahtman,   hebbiu mi ôdes genôg,
    - verse[n=2113]: uuelono geuunnen:   thoh ic undar geuueldi sî
    - verse[n=2114]: aðalcuninges,   [thoh] hebbiu ic erlo getrôst,
    - verse[n=2115]: holde heririncos,   thea mi sô gehôriga sint,
    - verse[n=2116]: that sie thes ne uuord ne uuerc   uuiht ne farlâtad,
    - verse[n=2117]: thes ic sie an thesumu landskepie   lêstean [hête,]
    - verse[n=2118]: ac sie farad endi frummiad   endi eft te iro frôhan cumad,
    - verse[n=2119]: holde te iro hêrron.   Thoh ic at mînumu hûs êgi
    - verse[n=2120]: uuîdbrêdene uuelon   endi uuerodes genôg,
    - verse[n=2121]: heliðos hugiderƀie,   [thoh] ni gidar ic thi sô hêlagna
    - verse[n=2122]: biddien, barn godes,   that thu an mîn bû gangas,
    - verse[n=2123]: sôkeas mîna seliða,   huand ic sô sundig bium,
    - verse[n=2124]: uuêt mîna faruurhti."   Thô sprac eft uualdand Crist,
    - verse[n=2125]: the gumo uuið is iungoron,   quað that hi an Iudeon huergin
    - verse[n=2126]: undar Israheles   aƀoron ne fundi
    - verse[n=2127]: gemacon thes mannes,   the io mêr te gode
    - verse[n=2128]: an themu    landskepi   gelôƀon habdi,
    - verse[n=2129]: '[than] hluttron te himile:   "nu lâtu ic iu thar hôrien tô,'
    - verse[n=2130]: thar ic it iu te uuârun hîr   uuordun seggeo,
    - verse[n=2131]: that noh sculun elitheoda   [ôstane] endi [uestane],
    - verse[n=2132]: mancunnies cuman   manag tesamne,
    - verse[n=2133]: '[hêlag folc godes   an heƀenrîki]:'
    - verse[n=2134]: thea motun thar an Abrahames   endi an Isaakes sô self
    - verse[n=2135]: endi [ôc] an Iacobes,   gôdoro manno,
    - verse[n=2136]: barmun restien   endi bêðiu [gethologean,]
    - verse[n=2137]: uuelon endi uuilleon   endi [uuonodsam] lîf,
    - verse[n=2138]: gôd lioht mid gode.   Than scal [Iudeono] filu,
    - verse[n=2139]: theses rîkeas suni   berôƀode uuerðen,
    - verse[n=2140]: '[bedêlide] sulicoro diurðo,   endi sculun an dalun thiustron'
    - verse[n=2141]: an themu alloro ferristan   ferne liggen.
    - verse[n=2142]: Thar mag man gehôrien   heliðos quîðean,
    - verse[n=2143]: thar sie iro torn manag   tandon bîtad;
    - verse[n=2144]: thar ist [gristgrimmo]   endi grâdag fiur,
    - verse[n=2145]: hard [helleo gethuing],   hêt endi thiustri,
    - verse[n=2146]: '[suart] sinnahti   sundea te lône,'
    - verse[n=2147]: uurêðoro geuurhteo,   sô huemu sô thes uuilleon ne haƀad,
    - verse[n=2148]: that he [ina] alôsie,   êr hi thit lioht ageƀe,
    - verse[n=2149]: uuendie fan thesoro uueroldi.   Nu maht thu thi an thînan uuilleon
        forð
    - verse[n=2150]: sîðon te selðun;   than findis thugesundat hûs
    - verse[n=2151]: magoiungan man:   môd is imu an luston,
    - verse[n=2152]: 'that barn is gehêlid,   sô thu bêdi te mi:'
    - verse[n=2153]: it uuirðid al sô gelêstid,   sô thu gelôƀon haƀas
    - verse[n=2154]: an thînumu hugi hardo."   Thô sagde heƀencuninge,
    - verse[n=2155]: the ambahtman   alouualdon gode
    - verse[n=2156]: thanc for thero thiodo,   [thes] he imu at sulicun tharƀun halp.
    - verse[n=2157]: Habda tho [giârundid,]   al sô he uuelde,
    - verse[n=2158]: sâliglîco:   giuuêt imu an thana sîð thanan,
    - verse[n=2159]: uuende an is uuillean,   thar he uuelon êhte,
    - verse[n=2160]: bû endi bôdlos:   fand [that] barn gesund,
    - verse[n=2161]: kindiungan [man].   Kristes uuârun thô
    - verse[n=2162]: uuord [gefullot:]   hi geuuald habda
    - verse[n=2163]: te [tôgeanna] têcan,   sô that ni mag gitellien man,
    - verse[n=2164]: geahton    oƀar thesoro erðu,   huat he thurh is ênes craft
    - verse[n=2165]: an [thesaro] middilgard   mâriða gefrumide,
    - verse[n=2166]: uundres geuuarhte,   huand al an is geuueldi stâd,
    - verse[n=2167]: himil endi erðe.
  - chapter[n=XXVI]:
    - verse[n=2167]: Thô geuuêt imu the hêlogo Crist
    - verse[n=2168]: forðuuardes faren,   [fremide] alomahtig
    - verse[n=2169]: alloro dago gehuilikes,   drohtin the gôdo,
    - verse[n=2170]: liudeo barnum leof,   [lêrde] mid uuordun
    - verse[n=2171]: godes uuilleon gumun,   habda imu iungorono filu
    - verse[n=2172]: simbla te gisîðun,   sâlig folc godes,
    - verse[n=2173]: manno megincraft,   managoro theodo,
    - verse[n=2174]: hêlag heriskepi,   uuas is helpono gôd,
    - verse[n=2175]: mannun mildi.   Thô hi mid theru menigi quam,
    - verse[n=2176]: mid thiu [brahtmu] that barn godes   te burg theru hôhon,
    - verse[n=2177]: the neriendo te Naim:   thar scolde is namo uuerðen
    - verse[n=2178]: mannun gemârid.   Thô geng mahtig tô
    - verse[n=2179]: neriendo Crist,   antat he ginâhid uuas,
    - verse[n=2180]: '[hêleandero bezt:   thô] sâhun sie thar ên hrêo dragan,'
    - verse[n=2181]: '[ênan] lîflôsan lîchamon   thea liudi [fôrien],'
    - verse[n=2182]: '[beran] an ênaru [bâru]   ût at [thera] burges dore,'
    - verse[n=2183]: maguiungan man.   Thiu môder aftar geng
    - verse[n=2184]: an iro hugi hriuuig   endi handun slôg,
    - verse[n=2185]: carode endi cûmde   iro kindes dôð,
    - verse[n=2186]: 'idis armscapan;   it uuas ira [ênag] barn:'
    - verse[n=2187]: siu uuas iru uuidouua,   ne habda uunnea than mêr,
    - verse[n=2188]: '[biûten] te themu ênagun sunie   al [gelâten]'
    - verse[n=2189]: uunnea endi uuillean,   anttat ina iru [uurd] benam,
    - verse[n=2190]: mâri metodogescapu.   Megin folgode,
    - verse[n=2191]: burgliudeo gebrac,   thar man ina an [bâru] drôg,
    - verse[n=2192]: iungan man te graƀe.   Thar uuarð imu the godes sunu,
    - verse[n=2193]: mahtig mildi   endi te theru môder sprac,
    - verse[n=2194]: hêt that thiu uuidouua   uuôp farlêti,
    - verse[n=2195]: cara aftar themu kinde:   "thu scalt [hîr craft sehan],
    - verse[n=2196]: uualdandes giuuerc:   thi scal hîr uuilleo [gestanden],
    - verse[n=2197]: frôfra far thesumu folke:   ne tharft thu ferah caron
    - verse[n=2198]: barnes thînes."      *Thuo hie ti thero bâron geng
    - verse[n=2199]: iac hie ina selƀo anthrên,   suno drohtines,
    - verse[n=2200]: hêlagon handon,   endi ti them [heliðe] sprak,
    - verse[n=2201]: hiet ina sô alaiungan   [up] astandan,
    - verse[n=2202]: arîsan fan theru restun.   Thie rinc up asat,
    - verse[n=2203]: that barn an thero bârun:   uuarð im eft an is briost cuman
    - verse[n=2204]: thie gêst thuru godes craft,   endi hie tegegnes sprac,
    - verse[n=2205]: the man uuið is mâgos.   Thuo ina eft thero muoder bifalah
    - verse[n=2206]: hêlandi Crist an hand:   hugi uuarð iro te froƀra,
    - verse[n=2207]: thes uuîƀes an uunneon,   huand iro thar sulic uuilleo gistuod.
    - verse[n=2208]: Fell siu thô te fuotun Cristes   endi thena folco drohtin
    - verse[n=2209]: loƀoda for thero liudeo menigi,   huand hie iro at sô liobes
        [ferahe]
    - verse[n=2210]: mundoda uuiðer metodigisceftie:   farstuod siu that hie uuas
        thie mahtigo drohtin,
    - verse[n=2211]: thie hêlago, thie himiles giuualdid,   endi that hie mahti gihelpan
        managon,
    - verse[n=2212]: allon irminthiedon.   Thuo bigunnun that ahton managa,
    - verse[n=2213]: that uunder, that under them uueroda giburida,   quâðun that
        uualdand selƀo,
    - verse[n=2214]: mahtig quâmi tharod is menigi uuîson,   endi that hie im sô mârean
        sandi
    - verse[n=2215]: uuârsagon an thero [uueroldes rîki,]   thie im thar sulican uuilleon
        frumidi.
    - verse[n=2216]: Uuarð thar thuo erl manag   egison bifangan,
    - verse[n=2217]: that folc uuarð an forohton:   gisâhun thena is [ferah] êgan,
    - verse[n=2218]: dages lioht sehan,   thena the êr dôð fornam,
    - verse[n=2219]: an suhtbeddeon sualt:   thuo uuas im eft gisund after thiu,
    - verse[n=2220]: kindiung aquicot.   Thuo uuarð that kûð obar all
    - verse[n=2221]: aƀaron Israheles.   Reht sô thuo âƀand quam,
    - verse[n=2222]: sô uuarð thar all gisamnod   seokora manno,
    - verse[n=2223]: haltaro endi hâƀaro,   sô huat sô thar huergin uuas,
    - verse[n=2224]: thia lêƀun under them liudeon,   endi uurðun thar gilêdit tuo,
    - verse[n=2225]: cumana te Criste,   thar hie im thuru is craft mikil
    - verse[n=2226]: halp endi sie hêlda,   endi liet sia eft gihaldana thanan
    - verse[n=2227]: uuendan an iro uuilleon.   Bethiu scal man is uuerc loƀon,
    - verse[n=2228]: diuran is dâdi,   huand hie is drohtin self,
    - verse[n=2229]: mahtig mundboro   manno kunnie,
    - verse[n=2230]: liudeo sô huilicon,   sô thar gilôbit tuo
    - verse[n=2231]: an is uuord endi an is uuerc.
  - chapter[n=XXVII]:
    - verse[n=2231]: Thuo uuas thar uuerodes sô filo
    - verse[n=2232]: allaro elithiodo [cuman   te] them êron Cristes,
    - verse[n=2233]: '[te] sô mahtiges mundburd.   Thuo uuelda hie thar êna meri lîðan,'
    - verse[n=2234]: thie godes suno mid is iungron   aneƀan Galilealand,
    - verse[n=2235]: uualdand ênna [uuâgo strôm].   Thuo hiet hie that uuerod ôðar
    - verse[n=2236]: forðuuerdes faran,   endi hie giuuêt im fahora sum
    - verse[n=2237]: an ênna nacon innan,   neriendi Crist,
    - verse[n=2238]: slâpan sîðuuôrig.   Segel [up] dâdun
    - verse[n=2239]: uuederuuîsa uueros,   lietun uuind after
    - verse[n=2240]: manon oƀar thena meristrôm,   unthat hie te middean quam,
    - verse[n=2241]: uualdand mid is uuerodu.   Thuo bigan thes uuedares craft,
    - verse[n=2242]: ûst up stîgan,   ûðiun uuahsan;
    - verse[n=2243]: suang gisuerc an gimang:   thie sêu uuarð an hruoru,
    - verse[n=2244]: uuan uuind endi uuater;   uueros sorogodun,
    - verse[n=2245]: thiu meri uuarð sô muodag,   ni uuânda thero manno nigên
    - verse[n=2246]: lengron lîƀes.   Thuo [sia] landes uuard
    - verse[n=2247]: uuekidun mid iro uuordon   endi sagdun im thes uuedares craft,
    - verse[n=2248]: bâdun that im ginâðig   neriendi Crist
    - verse[n=2249]: uurði uuið them uuatare:   "eftha uui sculun hier te uunderquâlu
    - verse[n=2250]: sueltan an theson sêuue."   Self [up arês]
    - verse[n=2251]: thie guodo godes suno   endi te is iungron sprak,
    - verse[n=2252]: 'hiet that sia im uuedares giuuin   uuiht ni [andrêdin]:'
    - verse[n=2253]: '"te huî sind gi sô forhta?" quathie.   "Nis iu noh fast hugi,'
    - verse[n=2254]: gilôƀo is iu te luttil.   Nis nu lang te thiu,
    - verse[n=2255]: that thia strômos sculun   stilrun uuerðan
    - verse[n=2256]: gi thit *uuedar uunsam."   Tho hi te [them] uuinde sprac
    - verse[n=2257]: ge te themu sêuua sô self   endi sie smultro hêt
    - verse[n=2258]: '[bêðea] [gebârean.]   Sie gibod lêstun,'
    - verse[n=2259]: uualdandes uuord:   uueder stillodun,
    - verse[n=2260]: fagar uuarð [an] flôde.   Thô [bigan] that folc undar im,
    - verse[n=2261]: '[uuerod uundraian],   endi suma mid [iro] uuordun sprâkun,'
    - verse[n=2262]: huilic that sô mahtigoro   manno uuâri,
    - verse[n=2263]: that imu sô the uuind endi the uuâg   uuordu hôrdin,
    - verse[n=2264]: '[bêðea] is gibodskepies.   Thô habda sie that barn godes'
    - verse[n=2265]: ginerid fan theru nôdi:   the naco furðor skreid,
    - verse[n=2266]: '[hôh hurnidskip];   heliðos [quâmun],'
    - verse[n=2267]: '[liudi] te lande,   sagdun lof gode,'
    - verse[n=2268]: mâridun is megincraft.   Quam thar manno filu
    - verse[n=2269]: angegin [themu] godes [sunie];   he sie gerno antfeng,
    - verse[n=2270]: sô huene sô thar mid [hluttru hugi]   helpa sôhte;
    - verse[n=2271]: lêrde sie iro gilôƀon   endi iro lîchamon
    - verse[n=2272]: handun hêlde:   nio the man sô hardo ni uuas
    - verse[n=2273]: '[gisêrit] mid suhtiun:   thoh ina Satanases'
    - verse[n=2274]: fêknea iungoron   fîundes craftu
    - verse[n=2275]: habdin undar handun   endi is hugiskefti,
    - verse[n=2276]: '[giuuit] auuardid,   that he uuôdiendi'
    - verse[n=2277]: fôri undar themu folke,   thoh im simbla [ferh fargaf]
    - verse[n=2278]: hêlandeo Crist,   ef he te is handun quam,
    - verse[n=2279]: drêf thea diuƀlas thanan   drohtines craftu,
    - verse[n=2280]: uuârun uuordun,   endi im is geuuit fargaf,
    - verse[n=2281]: lêt ina than hêlan   uuiðer hetteandun,
    - verse[n=2282]: gaf im uuið thie fîund friðu,   endi im forð giuuêt
    - verse[n=2283]: an sô [huilic] thero lando,   sô im [than] leoƀost uuas.
  - chapter[n=XXVIII]:
    - verse[n=2284]: Sô deda the drohtines sunu   dago gehuilikes
    - verse[n=2285]: '[gôd uuerk] mid is iungeron,   sô neo Iudeon umbi that'
    - verse[n=2286]: an thea is [mikilun craft]   thiu mêr ne gelôƀdun,
    - verse[n=2287]: that he alouualdo   alles uuâri,
    - verse[n=2288]: landes endi liudio:   thes sie noh lôn nimat,
    - verse[n=2289]: uuîdana uuracsîð,   thes sie    thar that geuuin driƀun
    - verse[n=2290]: uuið [selƀan] thene [sunu drohtines].   Thô he [im] mid is gesîðon
        giuuêt
    - verse[n=2291]: eft an [Galilæo land],   godes êgan barn,
    - verse[n=2292]: fôr im te them friundun,   thar he afôdid uuas
    - verse[n=2293]: endi al undar is cunnie   kindiung auuôhs,
    - verse[n=2294]: the hêlago hêleand.   Umbi ina heriskepi,
    - verse[n=2295]: theoda thrungun;   thar uuas thegan manag
    - verse[n=2296]: sô sâlig undar them gesîðe.   Thar drôgun ênna seocan man
    - verse[n=2297]: erlos [an] iro armun:   uueldun ina for ôgun Kristes,
    - verse[n=2298]: brengean for that barn godes -   uuas im bôtono tharf,
    - verse[n=2299]: that ina gehêldi   heƀenes uualdand,
    - verse[n=2300]: manno mundboro -,   the uuas êr sô managan dag
    - verse[n=2301]: liðuuuastmon bilamod,   ni mahte is lîchamon
    - verse[n=2302]: '[uuiht] geuualdan.   Than uuas thar uuerodes sô filu,'
    - verse[n=2303]: that sie ina fora that barn godes   brengean ni mahtun,
    - verse[n=2304]: gethringan thurh thea thioda,   that sie [sô] thurftiges
    - verse[n=2305]: sunnea gesagdin.   Thô giuuêt imu an ênna seli innan
    - verse[n=2306]: '[hêleando] Crist;   [huarf] uuarð thar umbi,'
    - verse[n=2307]: megintheodo gemang.   Thô bigunnun thea man spreken,
    - verse[n=2308]: the thene lêfna lamon   lango fôrdun,
    - verse[n=2309]: bârun mid is beddiu,   huô sie ina gedrôgin fora that [barn godes],
    - verse[n=2310]: '[an] that uuerod innan,   thar ina uualdand Crist'
    - verse[n=2311]: selƀo gisâuui.   Thô gengun thea gesîðos tô,
    - verse[n=2312]: hôƀun ina mid iro handun   endi uppan that hûs stigun,
    - verse[n=2313]: slitun thene seli oƀana   endi [ina] mid sêlun lêtun
    - verse[n=2314]: an thene rakud innan,   thar the rîkeo uuas,
    - verse[n=2315]: cuningo craftigost.   Reht sô he ina [thô] kuman gisah
    - verse[n=2316]: thurh thes hûses hrôst,   sô he thô an iro hugi farstôd,
    - verse[n=2317]: an thero manno môdseƀon,   that sie [mikilana] te imu
    - verse[n=2318]: gelôƀon habdun,   thô he for    then liudiun sprak,
    - verse[n=2319]: quað that he thene siakon man   sundeono tômean
    - verse[n=2320]: lâtan uueldi.   Thô sprâkun im eft thea liudi angegin,
    - verse[n=2321]: '[gramharde] Iudeon,   thea thes godes barnes'
    - verse[n=2322]: uuord [aftaruuarodun],   quâðun that that ni mahti [giuuerðen]
        sô,
    - verse[n=2323]: grimuuerc fargeƀen,   [biûtan] god êno,
    - verse[n=2324]: uualdand thesaro uueroldes.   Thô habda eft is uuord garu
    - verse[n=2325]: mahtig barn godes:   "ik gidôn that", quað he, "an thesumu [manne]
        skîn,
    - verse[n=2326]: the hîr sô siak ligid   an thesumu seli innan,
    - verse[n=2327]: '[te] uundron giuuêgid,   that ik geuuald hebbiu'
    - verse[n=2328]: sundea te fargeƀanne   endi ôc seokan man
    - verse[n=2329]: te gehêleanne,   sô ik ina hrînan ni tharf."
    - verse[n=2330]: Manoda ina thô   the mâreo drohtin,
    - verse[n=2331]: liggeandean lamon,   hêt ina far them liudiun astandan
    - verse[n=2332]: up alohêlan   endi hêt ina an is ahslun niman,
    - verse[n=2333]: is bedgiuuâdi te baka;   he that gibod lêste
    - verse[n=2334]: sniumo for [themu] [gisîðea]   endi geng imu eft gesund thanan,
    - verse[n=2335]: hêl fan themu hûse.   Thô thes sô manag hêðin man,
    - verse[n=2336]: uueros uundradun,   quâðun that imu uualdand self,
    - verse[n=2337]: god alomahtig   fargeƀan habdi
    - verse[n=2338]: mêron mahti   than elcor ênigumu mannes sunie,
    - verse[n=2339]: craft endi cûsti;   sie ni uueldun antkennean thoh,
    - verse[n=2340]: Iudeo liudi,   that he god uuâri,
    - verse[n=2341]: ne gelôƀdun is lêran,   ac habdun im lêðan strîd,
    - verse[n=2342]: uunnun uuiðar is uuordun:   thes sie uuerk hlutun,
    - verse[n=2343]: '[lêðlîc] lôngeld,   endi sô noh lango sculun,'
    - verse[n=2344]: thes sie ni uueldun hôrien   heƀen[cuninges],
    - verse[n=2345]: Cristes lêrun,   thea he cûðde oƀar al,
    - verse[n=2346]: uuîdo aftar thesaro uueroldi,   endi lêt sie is uuerk sehan
    - verse[n=2347]: allaro dago gehuilikes,   is dâdi scauuon,
    - verse[n=2348]: hôrien is hêlag uuord,      the he te helpu gesprak
    - verse[n=2349]: manno barnun,   endi sô manag mahtiglîc
    - verse[n=2350]: têcan getôgda,   that sie [gitrûodin] thiu bet,
    - verse[n=2351]: gilôƀdin [an] is [lêra].   He sô managan lîchamon
    - verse[n=2352]: balusuhteo [antband   endi] bôta geskeride,
    - verse[n=2353]: fargaf fêgiun ferah,   them the [fûsid] uuas
    - verse[n=2354]: helið an helsîð:   [than gideda ina the] hêland self,
    - verse[n=2355]: Crist thurh is craft mikil   quican aftar dôđa,
    - verse[n=2356]: lêt ina an thesaro uueroldi forð   uunneono neotan.
  - chapter[n=XXIX]:
    - verse[n=2357]: Sô hêlde he thea haltun man   endi thea hâƀon sô self,
    - verse[n=2358]: bôtta, them thar blinde uuârun,   lêt sie [that] berhte lioht,
    - verse[n=2359]: sinscôni [sehan],   sundea lôsda,
    - verse[n=2360]: gumono grimuuerk.   Ni uuas gio [Iudeono] bethiu,
    - verse[n=2361]: lêðes liudskepies   gilôƀo thiu betara
    - verse[n=2362]: an thene hêlagon Crist,   ac habdun im [hardene] môd,
    - verse[n=2363]: suîðo starkan strîd,   farstandan ni uueldun,
    - verse[n=2364]: that sie habdun [forfangan]   fîundun an uuillean,
    - verse[n=2365]: liudi mid iro gelôƀun.   Ni uuas gio thiu latoro bethiu
    - verse[n=2366]: sunu drohtines,   ac he sagde mid uuordun,
    - verse[n=2367]: huô sie [scoldin gehalon]   himiles rîki,
    - verse[n=2368]: lêrde aftar themu lande,   habde imu thero liudio sô filu
    - verse[n=2369]: giuuenid mid is uuordun,   that im uuerod mikil,
    - verse[n=2370]: folc folgoda,   endi he im filu sagda,
    - verse[n=2371]: be biliðiun that barn godes,   thes sie ni mahtun an iro breostun
        farstandan,
    - verse[n=2372]: undarhuggean an iro herton,   êr it im the hêlago Crist
    - verse[n=2373]: oƀar that erlo folc   oponun uuordun
    - verse[n=2374]: thurh is selƀes craft   seggean uuelda,
    - verse[n=2375]: mârean huat he mênde.   Thar ina megin umbi,
    - verse[n=2376]: thioda thrungun:   uuas im [tharf] mikil
    - verse[n=2377]: te gihôrienne   heƀencuninges
    - verse[n=2378]: uuârfastun uuord.   He stôd imu thô bi ênes uuatares staðe,
    - verse[n=2379]: ni uuelde thô bi themu gethringe   oƀar that thegno folc
    - verse[n=2380]: an    themu lande uppan   thea lêra cûðean,
    - verse[n=2381]: ac geng imu thô the gôdo   endi is iungaron mid imu,
    - verse[n=2382]: friðubarn godes,   themu flôde nâhor
    - verse[n=2383]: an ên skip innan,   endi it scalden hêt
    - verse[n=2384]: lande rûmur,   that ina thea liudi sô filu,
    - verse[n=2385]: thioda ni thrungi.   Stôd thegan manag,
    - verse[n=2386]: uuerod bi themu uuatare,   thar uualdand Crist
    - verse[n=2387]: 'oƀar that liudio folc   lêra sagde:'
    - verse[n=2388]: '"huat, ik iu seggean mag", quað he,   "gesîðos mîne,'
    - verse[n=2389]: huô imu ên erl bigan   an erðu [sâian]
    - verse[n=2390]: '[hrêncorni] mid is handun.   Sum it an [hardan] stēn'
    - verse[n=2391]: '[oƀan]uuardan fel,   erðon ni habda,'
    - verse[n=2392]: that it [thar] mahti uuahsan   eftha [uurteo] gifâhan,
    - verse[n=2393]: kînan eftha biclîƀen,   ac uuarð that corn farloren,
    - verse[n=2394]: '[that thar an theru lêian gilag].   Sum it eft an land bifel,'
    - verse[n=2395]: an erðun aðalcunnies:   bigan imu aftar thiu
    - verse[n=2396]: uuahsen uuânlîco   endi uurteo fâhan,
    - verse[n=2397]: '[lôd] an lustun:   uuas that land sô gôd,'
    - verse[n=2398]: frânisco gifehod.   Sum it eft bifallen uuarð
    - verse[n=2399]: an êna starca strâtun,   thar stôpon gengun,
    - verse[n=2400]: hrosso hôfslaga   endi heliðo [trâda];
    - verse[n=2401]: '[uuarð imu thar an erðu   endi eft up gigeng],'
    - verse[n=2402]: bigan imu an themu uuege uuahsen;   thô it eft thes uuerodes
        farnam,
    - verse[n=2403]: thes folkes fard mikil   endi fuglos alâsun,
    - verse[n=2404]: that [is] themu êcsan uuiht   aftar ni môste
    - verse[n=2405]: uuerðan te uuillean,   thes thar an thene uueg bifel.
    - verse[n=2406]: Sum uuarð it than bifallen,   thar sô filu stôdun
    - verse[n=2407]: '[thiccero] thorno   an themu dage;'
    - verse[n=2408]: uuarð imu thar an erðu   endi eft up gigeng,
    - verse[n=2409]: kên imu thar endi [cliƀode].   Thô [slôgun thar] eft crûd an
        gimang,
    - verse[n=2410]: uueridun imu thene uuastom:   habda it thes uualdes hlea
    - verse[n=2411]: forana [oƀarfangan],   that it ni [mahte] te ênigaro frumu uuerðen,
    - verse[n=2412]: ef [it] thea thornos sô   thringan    [môstun]."
    - verse[n=2413]: Thô sâtun endi suîgodun   gesîðos Cristes,
    - verse[n=2414]: uuordspâha uueros:   uuas im uundar mikil,
    - verse[n=2415]: be huilicun biliðiun   that barn godes
    - verse[n=2416]: sulic sôðlîc spel   seggean bigunni.
    - verse[n=2417]: Thô bigan is thero erlo   ên frâgoian
    - verse[n=2418]: holdan hêrron,   hnêg imu tegegnes
    - verse[n=2419]: tulgo uuerðlico:   "huat, thu geuuald haƀas", [quað he],
    - verse[n=2420]: '"ia an [himile ia an erðu],   hêlag drohtin,'
    - verse[n=2421]: '[uppa endi niðara],   bist thu alouualdo'
    - verse[n=2422]: gumono gêsto,   endi uui thîne iungaron sind,
    - verse[n=2423]: an [ûsumu] hugi holde.   Hêrro the gôdo,
    - verse[n=2424]: ef it thîn uuilleo sî,   lât ûs thînaro uuordo thar
    - verse[n=2425]: endi gihôrien,   that uui it aftar thi
    - verse[n=2426]: '[oƀar] al cristinfolc   cûðean môtin.'
    - verse[n=2427]: Uui uuitun that thînun uuordun   uuârlîc biliði
    - verse[n=2428]: forð folgoiad,   endi ûs is firinun tharf,
    - verse[n=2429]: that uui thîn uuord endi thîn uuerk, -   huand [it] fan sulicumu
        geuuittea cumid -
    - verse[n=2430]: that uui it an thesumu [lande at thi]   lînon môtin."
  - chapter[n=XXX]:
    - verse[n=2431]: Thô im eft tegegnes   gumono bezta
    - verse[n=2432]: anduuordi gesprak:   "ni mênde ik elcor uuiht", [quað he,]
    - verse[n=2433]: '"te bidernienne   dâdio mînaro,'
    - verse[n=2434]: uuordo eftha uuerco;   thit sculun gi [uuitan] alle,
    - verse[n=2435]: iungaron mîne,   huand iu fargeƀen haƀad
    - verse[n=2436]: uualdand thesaro uueroldes,   that gi uuitan môtun
    - verse[n=2437]: an iuuuom hugiskeftiun   [himilisc] gerûni;
    - verse[n=2438]: them ôðrun scal man be biliðiun   that gibod godes
    - verse[n=2439]: uuordun uuîsien.   Nu uuilliu ik iu te uuârun hier
    - verse[n=2440]: mârien, huat ik mênde,   that gi mîna thiu bet
    - verse[n=2441]: oƀar al thit landskepi   lêra farstandan.
    - verse[n=2442]: That sâd, that ik iu sagda,   that is selƀes uuord,
    - verse[n=2443]: thiu hêlaga lêra   heƀencuninges,
    - verse[n=2444]: huô man thea mârien scal   oƀar [thene] middilgard,
    - verse[n=2445]: uuîdo aftar thesaro uueroldi.   Uueros sind im gihugide,
    - verse[n=2446]: man mislîco:   sum    [sulican] môd dregid,
    - verse[n=2447]: harda hugiskefti   endi hrêan seƀon,
    - verse[n=2448]: that ina ni geuuerðod,   that he it be iuuuon uuordun [due,]
    - verse[n=2449]: that he [thesa] mîna lêra forð   lêstien uuillie,
    - verse[n=2450]: ac uuerðad thar sô farlorana   lêra mîna,
    - verse[n=2451]: godes ambusni   endi iuuuaro gumono uuord
    - verse[n=2452]: an themu uƀilon manne,   sô ik iu êr sagda,
    - verse[n=2453]: that that korn faruuarð,   that thar mid kîðun ni mahte
    - verse[n=2454]: an themu stêne uppan   stedihaft uuerðan.
    - verse[n=2455]: Sô uuirðid al farloran   eðilero sprâka,
    - verse[n=2456]: ârundi godes,   sô huat sô man themu uƀilon manne
    - verse[n=2457]: uuordun geuuîsid,   endi [he] an thea uuirson hand,
    - verse[n=2458]: undar fîundo folc   fard gekiusid,
    - verse[n=2459]: an godes unuuilean   endi an gramono hrôm
    - verse[n=2460]: endi an fiures [farm].   Forð scal he [hêtean]
    - verse[n=2461]: mid is breosthugi   brêda logna.
    - verse[n=2462]: Nio gi an thesumu lande thiu lês   lêra mîna
    - verse[n=2463]: uuordun ni uuîsiad:   is theses uuerodes sô filu,
    - verse[n=2464]: erlo aftar thesaro erðun:   bistêd thar ôðar man,
    - verse[n=2465]: the is [imu iung] endi glau, -   endi haƀad imu gôdan môd -,
    - verse[n=2466]: sprâkono spâhi   endi uuêt iuuuaro spello giskêđ,
    - verse[n=2467]: hugid is than an is herton   endi hôrid thar mid is ôrun [tô]
    - verse[n=2468]: suîðo niudlîco   endi nâhor stêd,
    - verse[n=2469]: an is breost hledid   that gibod godes,
    - verse[n=2470]: lînod endi lêstid:   is is gilôƀo sô gôd,
    - verse[n=2471]: talod imu, huô he ôðrana   eft gihuerƀie
    - verse[n=2472]: '[mên]dâdigan man,   that is môd draga'
    - verse[n=2473]: hluttra treuua   te heƀencuninge.
    - verse[n=2474]: Than brêdid an thes breostun   that gibod godes,
    - verse[n=2475]: thie luƀigo gilôbo,   sô an themu lande duod
    - verse[n=2476]: that korn mid kîðun,   thar it [gikund] haƀad
    - verse[n=2477]: endi imu thiu [uurð] bihagod   [endi uuederes gang],
    - verse[n=2478]: regin endi sunne,   that it is reht haƀad.
    - verse[n=2479]: Sô duod thiu godes lêra   an themu gôdun manne
    - verse[n=2480]: dages endi nahtes,   endi [gangid] imu    [diuƀal] fer,
    - verse[n=2481]: uurêða uuihti   endi the uuard godes
    - verse[n=2482]: nâhor mikilu   [nahtes endi dages],
    - verse[n=2483]: anttat sie ina brengead,   that thar bêðiu uuirðid
    - verse[n=2484]: ia thiu lêra te frumu   liudio barnun,
    - verse[n=2485]: '[the] fan is mûðe cumid,   [iac] uuirðid the man gode;'
    - verse[n=2486]: haƀad sô [giuuehslod]   te [thesaro uuerold]stundu
    - verse[n=2487]: mid is hugiskeftiun   himilrîkeas gidêl,
    - verse[n=2488]: uuelono [thene] mêstan:   farid imu an giuuald godes,
    - verse[n=2489]: '[tionuno tômig].   Treuua sind sô gôda'
    - verse[n=2490]: gumono gehuilicumu,   sô nis [goldes] hord
    - verse[n=2491]: gelîk sulicumu gilôƀon.   Uuesad iuuuaro lêrono forð
    - verse[n=2492]: mancunnie mildie;   sie sind sô mislîka,
    - verse[n=2493]: heliðos gehugda:   sum haƀad iro hardan strîd,
    - verse[n=2494]: uurêðan uuillean,   uuancolna hugi,
    - verse[n=2495]: is imu fêknes ful   endi firinuuerko.
    - verse[n=2496]: Than biginnid imu thunkean,   than he undar theru thiodu stâd
    - verse[n=2497]: endi thar gihôrid   oƀar hlust [mikil]
    - verse[n=2498]: thea godes lêra,   than thunkid imu, that he sie [gerno forð]
    - verse[n=2499]: lêstien uuillie;   than biginnid imu thiu [lêra godes]
    - verse[n=2500]: an is hugi hafton,   anttat imu [than] eft an hand cumid
    - verse[n=2501]: feho te gifôrea   endi fremiði scat.
    - verse[n=2502]: Than farlêdead ina   lêða uuihti,
    - verse[n=2503]: than he imu farfâhid   an fehogiri,
    - verse[n=2504]: aleskid thene gilôbon:   than uuas imu that luttil fruma,
    - verse[n=2505]: that he it gio an is hertan [gehugda,]   ef he it halden ne uuili.
    - verse[n=2506]: That is sô the uuastom,   the an themu uuege began,
    - verse[n=2507]: liodan an themu lande:   [thô] farnam ina eft thero liudio fard.
    - verse[n=2508]: Sô duot [thea] meginsundeon   an [thes] mannes hugi
    - verse[n=2509]: thea godes lêra,   ef he is ni gômid uuel;
    - verse[n=2510]: elcor bifelliad sia ina   ferne te boðme,
    - verse[n=2511]: an thene hêtan hel,   [thar] he [heƀencuninge
    - verse[n=2512]: ni] uuirđid furður te frumu,   ac ina fîund sculun
    - verse[n=2513]: '[uuîtiu giuuaragean.]   Simla gi mid uuordun forð'
    - verse[n=2514]: lêread an thesumu lande:    *ik can thesaro liudio hugi,
    - verse[n=2515]: sô mislîcan muodseƀon   manno cunnies,
    - verse[n=2516]: sô uuanda uuîsa   ............
    - verse[n=2517]: Sum haƀit all te thiu is muod gilâtan   endi [mêr] sorogot,
    - verse[n=2518]: huô hie that [hord bihalde,   than] huô hie heƀancuninges
    - verse[n=2519]: uuilleon giuuirkie.   Bethiu thar uuahsan ni mag
    - verse[n=2520]: that hêlaga gibod godes,   thoh it thar ahafton mugi,
    - verse[n=2521]: uurtion biuuerpan,   huand it thie uuelo thringit.
    - verse[n=2522]: Sô samo sô that crûd endi thie thorn   that corn antfâhat,
    - verse[n=2523]: 'uueriat im thena [uuastom],   sô duot thie uuelo manne:'
    - verse[n=2524]: giheftid is herta,   that hie it gihuggian ni muot,
    - verse[n=2525]: thie man an is muode,   thes hie mêst bitharf,
    - verse[n=2526]: huô hie that giuuirkie,   than lang thie hie an thesaro uueroldi
        sî,
    - verse[n=2527]: that hie ti êuuondage   after muoti
    - verse[n=2528]: hebbian thuru is hêrren thanc   himiles rîki,
    - verse[n=2529]: sô endilôsan uuelon,   sô that ni [mag] ênig man
    - verse[n=2530]: uuitan an thesaro uueroldi.   Nio hie sô uuîdo ni can
    - verse[n=2531]: te githenkeanne,   thegan an is muode,
    - verse[n=2532]: that it bihaldan mugi   herta thes mannes,
    - verse[n=2533]: that hie that ti uuâron uuiti,   huat uualdand god haƀit
    - verse[n=2534]: guodes gigereuuid,   that all geginuuerd stêð
    - verse[n=2535]: manno sô huilicon,   sô ina hier minniot uuel
    - verse[n=2536]: endi selƀo te thiu   is seola gihaldit,
    - verse[n=2537]: that hie an lioht godes   lîðan muoti."
  - chapter[n=XXXI]:
    - verse[n=2538]: Sô uuîsda hie thuo mid uuordon,   stuod uuerod mikil
    - verse[n=2539]: umbi that barn godes,   gehôrdun ina bi biliđon filo
    - verse[n=2540]: umbi thesaro uueroldes giuuand   uuordon tellian;
    - verse[n=2541]: quat that im ôc ên aðales man   an is acker sâidi
    - verse[n=2542]: 'hluttar hrêncorni   handon sînon:'
    - verse[n=2543]: uuolda im thar sô uunsames   uuastmes tilian,
    - verse[n=2544]: fagares fruhtes.   Thuo geng thar is fîond aftar
    - verse[n=2545]: thuru dernian hugi,   endi it all mid durðu oƀarsêu,
    - verse[n=2546]: mid uueodo [uuirsiston.]   Thuo uuôhsun sia bêðiu,
    - verse[n=2547]: ge that corn ge that crûd.   Sô quâmun gangan
    - verse[n=2548]: is hagastoldos te hûs,   iro hêrren sagdun,
    - verse[n=2549]: 'thegnos iro thiodne   thrîstion uuordon:'
    - verse[n=2550]: '"huat, thu sâidos hluttar corn,   hêrro thie guodo,'
    - verse[n=2551]: '[ênfald] an thînon accar:   nu ni gisihit ênig erlo than mêr'
    - verse[n=2552]: uueodes uuahsan.   Huî mohta that [giuuerðan] sô?"
    - verse[n=2553]: Thuo sprak eft thie aðales man   them erlon tegegnes,
    - verse[n=2554]: thiodan uuið is thegnos,   quat that hie it [mahti] undarthenkian
        uuel,
    - verse[n=2555]: that im thar unhold man   aftar sâida,
    - verse[n=2556]: fîond fêcni crûd:   "ne [gionsta] mi thero fruhtio uuel,
    - verse[n=2557]: auuerda mi thena uuastom."   Thuo thar eft uuini sprâkun,
    - verse[n=2558]: is iungron tegegnes,   quâðun that sia thar uueldin gangan tuo,
    - verse[n=2559]: cuman mid craftu   endi lôsian that crûd thanan,
    - verse[n=2560]: 'halon it mid iro handon.   Thuo sprac im eft iro hêrro angegin:'
    - verse[n=2561]: '"ne uuelleo ik, that gi it uuiodon", quathie,   "huand gi biuuardon
        ni mugun,'
    - verse[n=2562]: gigômean an iuuuon gange,   thoh gi it gerno ni duan,
    - verse[n=2563]: ni gi thes cornes te filo,   kîðo auuerdiat,
    - verse[n=2564]: felliat under iuuua fuoti.   Lâte man sia forð hinan
    - verse[n=2565]: bêðiu uuahsan,   und êr beuuod cume
    - verse[n=2566]: endi an them felde sind   fruhti rîpia,
    - verse[n=2567]: aroa an them accare:   than faran uui thar alla tuo,
    - verse[n=2568]: halon it mid ûssan handon   endi that hrêncurni lesan
    - verse[n=2569]: sûƀro tesamne   endi it an mînon seli duoian,
    - verse[n=2570]: hebbean it thar gihaldan,   that it huergin ni mugi
    - verse[n=2571]: uuiht auuerdian,   endi that uuiod niman,
    - verse[n=2572]: bindan it te burðinnion   endi uuerpan it an [bittar] fiur,
    - verse[n=2573]: lâton it thar haloian   hêta lôgna,
    - verse[n=2574]: êld unfuodi."   Thuo stuod erl manag,
    - verse[n=2575]: thegnos thagiandi,   huat thiodgomo,
    - verse[n=2576]: '*mâri mahtig Crist   mênean uueldi,'
    - verse[n=2577]: bôknien mid thiu biliðiu   barno rîkeost.
    - verse[n=2578]: Bâdun thô sô gerno   gôdan drohtin
    - verse[n=2579]: antlûcan thea lêra,   that sia môstin thea liudi forð,
    - verse[n=2580]: hêlaga hôrean.   Thô sprak [im] eft iro hêrro angegin,
    - verse[n=2581]: '[mâri] mahtig Crist:   "that is", quað he, "mannes sunu:'
    - verse[n=2582]: ik selƀo [bium, that thar] sâiu,   endi sind thesa sâliga man
    - verse[n=2583]: that hluttra hrêncorni,   thea mi hêr hôread uuel,
    - verse[n=2584]: uuirkiad mînan uuillean;   thius uuerold is the akkar,
    - verse[n=2585]: thit brêda bûland   barno mancunnies;
    - verse[n=2586]: Satanas [selƀo   is, that thar] sâid aftar
    - verse[n=2587]: '[sô] lêðlîca lêra:   haƀad thesaro liudeo sô filu,'
    - verse[n=2588]: uuerodes auuardid,   that sie uuam [frummead,]
    - verse[n=2589]: uuirkead aftar is uuilleon;   thoh sculun sie hêr uuahsen forð,
    - verse[n=2590]: thea forgriponon gumon,   sô samo sô thea gôdun man,
    - verse[n=2591]: anttat mûdspelles megin   oƀar man ferid,
    - verse[n=2592]: endi thesaro [uueroldes.]   Than is allaro [accaro] gehuilic
    - verse[n=2593]: gerîpod an thesumu rîkea:   sculun iro regangiscapu
    - verse[n=2594]: 'frummien firiho barn.   Than tefarid erða:'
    - verse[n=2595]: that is allaro beuuo brêdost;   than kumid the berhto drohtin
    - verse[n=2596]: oƀana mid is engilo [craftu,]   endi cumad [alle] tesamne
    - verse[n=2597]: liudi, the io thit lioht gisâun,   endi sculun than lôn antfâhan
    - verse[n=2598]: uƀiles endi gôdes.   Than gangad engilos godes,
    - verse[n=2599]: hêlage heƀenuuardos,   endi [lesat] thea hluttron man
    - verse[n=2600]: sundor tesamne,   endi duat sie an sinscôni,
    - verse[n=2601]: hôh himiles lioht,   endi thea ôðra an [hellia grund,]
    - verse[n=2602]: uuerpad thea faruuarhton   an uuallandi fiur;
    - verse[n=2603]: thar sculun sie gibundene   bittra logna,
    - verse[n=2604]: thrâuuerk tholon,   endi thea ôðra thioduuelon
    - verse[n=2605]: an heƀenrîkea,   huîtaro sunnon
    - verse[n=2606]: '[liohtean] gelîco.   Sulic lôn nimad'
    - verse[n=2607]: uueros [uualdâdeo].   Sô hue sô giuuit êgi,
    - verse[n=2608]: gehugdi an is hertan,   ettha    gihôrien mugi,
    - verse[n=2609]: erl mid is ôrun,   sô lâta imu [thit an innan sorga,]
    - verse[n=2610]: an is môdseƀon,   huô he scal an themu mâreon dage
    - verse[n=2611]: uuið thene rîkeon god   an [reðiu] standen
    - verse[n=2612]: uuordo endi uuerko   [allaro, the] he an thesaro uueroldi giduod.
    - verse[n=2613]: That is egislîcost   allaro thingo,
    - verse[n=2614]: forhtlîcost firiho barnun,   that sie sculun uuið iro frâhon
        mahlien,
    - verse[n=2615]: gumon uuið thene gôdan drohtin:   [than] uueldi gerno gehue uuesan,
    - verse[n=2616]: allaro manno gehuilic   mênes tômig,
    - verse[n=2617]: slîðero sacono.   Aftar thiu scal sorgon êr
    - verse[n=2618]: allaro liudeo gehuilic,   êr he thit lioht [afgeƀe,]
    - verse[n=2619]: the [than] êgan uuili   [alungan] tîr,
    - verse[n=2620]: hôh heƀenrîki   endi huldi godes."
  - chapter[n=XXXII]:
    - verse[n=2621]: Sô gifragn ik that thô selƀo   sunu drohtines,
    - verse[n=2622]: allaro barno bezt   [biliðeo] sagda,
    - verse[n=2623]: huilic thero uuâri   an uueroldrîkea
    - verse[n=2624]: undar heliðcunnie   himilrîkie [gelîc;]
    - verse[n=2625]: quað that oft luttiles huat   liohtora [uurði],
    - verse[n=2626]: 'sô hôho afhuoƀi,   "so duot himilrîki:'
    - verse[n=2627]: that is simla [mêra,]   than is man ênig
    - verse[n=2628]: uuânie an thesaro uueroldi.   Ôk is imu that uuerk [gelîc,]
    - verse[n=2629]: that man an sêo innan   segina uuirpit,
    - verse[n=2630]: fisknet an flôd   endi fâhit bêðiu,
    - verse[n=2631]: uƀile endi gôde,   tiuhid up te staðe,
    - verse[n=2632]: liðod sie te lande,   lisit aftar thiu
    - verse[n=2633]: thea gôdun an greote   endi lâtid thea ôðra eft an grund faran,
    - verse[n=2634]: an uuîdan uuâg.   Sô duod uualdand god
    - verse[n=2635]: 'an themu mâreon dage   menniscono barn:'
    - verse[n=2636]: brengid irminthiod,   [alle] tesamne,
    - verse[n=2637]: lisit imu than thea hluttron   an heƀenrîki,
    - verse[n=2638]: lâtid thea fargriponon   an grund faren
    - verse[n=2639]: '[hellie fiures.]   Ni uuêt heliðo [man]'
    - verse[n=2640]: thes uuîties uuiðarlâga,   thes thar uueros [thiggeat],
    - verse[n=2641]: an themu inferne   irminthioda.
    - verse[n=2642]: Than hald ni mag thera mêdan man   gimacon fîðen,
    - verse[n=2643]: ni thes [uuelon ni thes] uuilleon,   thes thar uualdand skerid,
    - verse[n=2644]: gildid god selƀo   gumono sô [huilicumu,]
    - verse[n=2645]: sô ina hêr gihaldid,   that he an heƀenrîki,
    - verse[n=2646]: an that langsame lioht   lîðan môti."
    - verse[n=2647]: Sô lêrda he thô mid listiun.   Than fôrun thar thea liudi tô
    - verse[n=2648]: 'oƀar al [Galilæo land]   that godes barn sehan:'
    - verse[n=2649]: dâdun it bi themu uundre,   huanen imu [mahti sulic] uuord cumen,
    - verse[n=2650]: sô spâhlîco gisprokan,   that he spel [godes
    - verse[n=2651]: gio sô] sôðlîco   seggean consti,
    - verse[n=2652]: sô [craftiglîco] giqueðen:   "he is theses kunnies hinen", quâðun
        sie,
    - verse[n=2653]: '"the man thurh mâgskepi:   hêr is is môder mid ûs,'
    - verse[n=2654]: uuîf undar thesumu uuerode.   Huat, uui the hêr uuitun alle,
    - verse[n=2655]: sô kûð is ûs is [kuni]burd   endi is knôsles [gehuat;]
    - verse[n=2656]: auuôhs al undar thesumu [uuerode:]   huanen [scoldi] imu sulic
        geuuit cuman,
    - verse[n=2657]: mêron mahti,   than hêr ôðra [man] êgin?"
    - verse[n=2658]: Sô farmunste ina that manno folc   endi [sprâkun] im gimêdlic
        uuord,
    - verse[n=2659]: farhogdun ina sô hêlagna,   hôrien ni uueldun
    - verse[n=2660]: is [gibodskepies].   Ni he thar ôk biliðeo filu
    - verse[n=2661]: thurh iro ungilôƀon   ôgean ni uuelde,
    - verse[n=2662]: torhtero têcno,   huand he uuisse iro tuîflean hugi,
    - verse[n=2663]: '[iro] uurêðan uuillean,   that ni uuârun uueros ôðra'
    - verse[n=2664]: sô grimme under Iudeon,   sô uuârun umbi [Galilæo land,]
    - verse[n=2665]: sô hardo gehugide:   sô [thar] uuas the hêlago Krist,
    - verse[n=2666]: giboren that barn godes,   si ni uueldun is [gibodskepi thoh]
    - verse[n=2667]: antfâhan ferhtlîco,   ac bigan that folc undar im,
    - verse[n=2668]: rincos râdan,   huô sie [thene] rîkeon Krist
    - verse[n=2669]: uuêgdin te uundron.   Hêtun thô iro uuerod [cumen,]
    - verse[n=2670]: gesîði tesamne:   sundea uueldun
    - verse[n=2671]: an thene godes sunu   gerno [gitellien
    - verse[n=2672]: uurêðes] uuilleon;   ni uuas im is uuordo niud,
    - verse[n=2673]: spâharo [spello,   ac] sie bigunnun sprekan undar im,
    - verse[n=2674]: huô sie ina sô craftagne   [fan] ênumu cliƀe uurpin,
    - verse[n=2675]: oƀar ênna [berges] uual:   uueldun that barn godes
    - verse[n=2676]: liƀu bilôsien.   Thô he imu mid them liudiun samad
    - verse[n=2677]: frôlîco fôr:   ni uuas imu [foraht] hugi,
    - verse[n=2678]: '- uuisse that imu ni mahtun   menniscono barn,'
    - verse[n=2679]: bi theru godcundi   Iudeo liudi
    - verse[n=2680]: êr is tîdiun uuiht   teonon gifrummien,
    - verse[n=2681]: lêðaro gilêsto -,   ac he imu mid them liudiun samad
    - verse[n=2682]: stêg uppen thene stênholm,   antthat sie te theru stedi quâmun,
    - verse[n=2683]: thar sie ine [fan] themu [uualle niðer]   uuerpen hugdun,
    - verse[n=2684]: fellien te foldu,   that he uurði is ferhes lôs,
    - verse[n=2685]: is aldres at endie.   Thô uuarð thero erlo hugi,
    - verse[n=2686]: an themu berge uppen   [bittra] githâhti
    - verse[n=2687]: Iuðeono tegangen,   that iro ênig ni habde sô grimmon seƀon
    - verse[n=2688]: ni sô uurêðen uuilleon,   [that sie mahtin thene uualdandes sunu,
    - verse[n=2689]: Krist antkennien;   he ni uuas iro cûð ênigumu,]
    - verse[n=2690]: that sie ina thô undaruuissin.   Sô mahte he undar ira uuerode
        standen
    - verse[n=2691]: endi an iro gimange   middiumu gangen,
    - verse[n=2692]: faren undar iro folke.   He dede imu thene friðu selƀo,
    - verse[n=2693]: mundburd uuið theru menegi   endi giuuêt imu thurh middi thanan
    - verse[n=2694]: thes fîundo folkes,   fôr imu thô, thar he uuelde,
    - verse[n=2695]: an êne uuôstunnie   uualdandes sunu,
    - verse[n=2696]: cuningo craftigost:   habde thero [custes] giuuald,
    - verse[n=2697]: huar [imu] an themu lande   leoƀost uuâri
    - verse[n=2698]: te uuesanne an thesaru uueroldi.
  - chapter[n=XXXIII*]:
    - verse[n=2688]: '[Than] fôr imu an uueg ôðran'
    - verse[n=2689]: Iohannes mid is iungarun,   godes ambahtman,
    - verse[n=2700]: lêrde thea liudi   langsamane râd,
    - verse[n=2701]: hêt that sie frume fremidin,   firina farlêtin,
    - verse[n=2702]: mên endi morðuuerk.   He uuas thar managumu [liof]
    - verse[n=2703]: gôdaro    gumono.   He sôhte imu thô thene Iudeono cuning,
    - verse[n=2704]: thene heritogon at hûs,   the hêten [ûuas]
    - verse[n=2705]: '[Erodes aftar] is eldiron,   oƀarmôdig man:'
    - verse[n=2706]: bûide imu be theru brûdi,   thiu êr sînes brôđer uuas,
    - verse[n=2707]: idis [an êhti,]   anttat he ellior skôc,
    - verse[n=2708]: uuerold uueslode.   Thô imu that uuîf ginam
    - verse[n=2709]: the cuning te quenun;   êr uuârun iro kind [ôdan,]
    - verse[n=2710]: barn be is brôđer.   Thô [bigan] imu thea brûd lahan
    - verse[n=2711]: Iohannes the gôdo,   quað that it gode uuâri,
    - verse[n=2712]: uualdande uuiðermôd,   that it ênig uuero frumidi,
    - verse[n=2713]: that brôđer brûd   an is bed nâmi,
    - verse[n=2714]: hebbie sie imu te hîuun.   "Ef thu mi hôrien uuili,
    - verse[n=2715]: gilôƀien mînun lêrun,   ni scalt thu sie leng êgan,
    - verse[n=2716]: ac mîð ire an thînumu môde:   ni haƀa [thar] sulica minnea tô,
    - verse[n=2717]: ni sundeo thi te suîðo."   Thô uuarð an sorgun hugi
    - verse[n=2718]: thes uuîƀes aftar them uuordun;   andrêd that he thene uueroldcuning
    - verse[n=2719]: '[sprâcono] gespôni   endi spâhun uuordun,'
    - verse[n=2720]: that he sie farlêti.   Began siu imu thô lêðes filu
    - verse[n=2721]: râden an rûnon,   endi ine rinkos hêt,
    - verse[n=2722]: unsundigane   erlos fâhan
    - verse[n=2723]: endi [ine an ênumu] karkerea   klûstarbendiun,
    - verse[n=2724]: '[liðo]cospun [bilûcan:   be them liudiun ne] gidorstun'
    - verse[n=2725]: '[ine] ferahu bilôsien,   huand sie uuârun imu friund alle,'
    - verse[n=2726]: uuissun ine sô gôden   endi gode uuerðen,
    - verse[n=2727]: '[habdun ina for uuârsagon,   sô sia uuela mahtun.]'
    - verse[n=2728]: Thô uurðun an themu gêrtale   [Iudeo] cuninges
    - verse[n=2729]: tîdi cumana,   sô thar gitald habdun
    - verse[n=2730]: frôde folcuueros,   [thô] he gifôdid uuas,
    - verse[n=2731]: an lioht cuman.   Sô uuas thero liudio thau,
    - verse[n=2732]: that that [erlo] gehuilic   ôƀean scolde,
    - verse[n=2733]: Iudeono mid gômun.   Thô uuarð thar an thene gastseli
    - verse[n=2734]: megincraft mikil   manno gesamnod,
    - verse[n=2735]: '[heritogono] an that hûs,   thar iro hêrro uuas'
    - verse[n=2736]: an is kuningstôle.   Quâmun    managa
    - verse[n=2737]: Iudeon an thene gastseli;   uuarð im thar gladmôd hugi,
    - verse[n=2738]: blîði an iro breostun:   gisâhun iro bâggeƀon
    - verse[n=2739]: uuesen an uunneon.   Drôg man uuîn an flet
    - verse[n=2740]: skîri mid scâlun,   skenkeon huurƀun,
    - verse[n=2741]: gengun mid goldfatun:   gaman uuas thar inne
    - verse[n=2742]: hlûd an thero hallu,   heliðos drunkun.
    - verse[n=2743]: Uuas thes an lustun   landes hirdi,
    - verse[n=2744]: huat he themu uuerode mêst   te uunniun [gifremidi.]
    - verse[n=2745]: Hêt he thô gangen forð   gêla thiornun,
    - verse[n=2746]: is brôder barn,   thar he an is benki sat
    - verse[n=2747]: uuînu giuulenkid,   endi thô te themu uuîbe sprac;
    - verse[n=2748]: grôtte sie fora themu gumskepie   endi gerno bad,
    - verse[n=2749]: that siu thar fora them gastiun   gaman afhôƀi
    - verse[n=2750]: fagar an flettie:   "lât thit folc sehan,
    - verse[n=2751]: huô [thu] gelînod haƀas   liudio menegi
    - verse[n=2752]: te [blîðseanne an] benkiun;   ef thu [mi thera] bede [tugiðos],
    - verse[n=2753]: mîn uuord for thesumu uuerode,   than uuilliu ik it hêr te uuârun
        [gequeðen,]
    - verse[n=2754]: liahto fora thesun liudiun   endi ôk gilêstien sô,
    - verse[n=2755]: that ik thi than aftar thiu   êron uuilliu,
    - verse[n=2756]: 'sô hues sô thu mi bidis   for thesun mînun bâguuiniun:'
    - verse[n=2757]: thoh thu mi thesaro heridômo   halƀaro fergos,
    - verse[n=2758]: rîkeas mînes,   [thoh gidôn ik,] that it ênig rinko ni mag
    - verse[n=2759]: uuordun giuuendien,   endi it scal giuuerðen sô."
    - verse[n=2760]: Thô uuarð thera magað aftar thiu   môd gihuorƀen,
    - verse[n=2761]: hugi aftar iro hêrron,   that siu an themu hûse innen,
    - verse[n=2762]: an themu gastseli   gamen up ahuof,
    - verse[n=2763]: al sô thero liudio   landuuîse gidrôg,
    - verse[n=2764]: thero thiodo thau.   Thiu thiorne spilode
    - verse[n=2765]: hrôr aftar themu hûse:   hugi uuas an lustun,
    - verse[n=2766]: '[managaro] môdseƀo.   Thô thiu magað habda'
    - verse[n=2767]: githionod te thanke   thiodcuninge
    - verse[n=2768]: endi allumu themu erlskepie,   [the] thar inne uuas
    - verse[n=2769]: gôdaro gumono,   siu    uuelde thô ira geƀa êgan,
    - verse[n=2770]: thiu magað for theru menegi:   geng thô uuið iro môdar sprekan
    - verse[n=2771]: endi frâgode sie   firiuuitlîco,
    - verse[n=2772]: hues siu thene [burges] uuard   biddien scoldi.
    - verse[n=2773]: Thô uuîsde siu aftar iro uuilleon,   hêt that siu uuihtes than
        êr
    - verse[n=2774]: ni gerodi for themu gumskepie,   [biûtan] that man iru Iohannes
    - verse[n=2775]: an theru hallu innan   hôƀid gâƀi
    - verse[n=2776]: alôsid [af] is lîchamon.   That uuas allun them liudiun harm,
    - verse[n=2777]: them mannun an iro môde,   thô sie [that] gihôrdun thea magað
        sprekan;
    - verse[n=2778]: sô uuas it ôk themu kuninge:   he ni mahte is quidi liagan,
    - verse[n=2779]: is uuord uuendien:   hêt thô is uuêpanberand
    - verse[n=2780]: gangen fan themu gastseli   endi hêt thene godes man
    - verse[n=2781]: lîƀu bilôsien.   Thô ni uuas lang te thiu,
    - verse[n=2782]: that man an thea halla   hôƀid brâhte
    - verse[n=2783]: thes thiodgumon,   endi it thar theru thiornun fargaf,
    - verse[n=2784]: magað for theru menegi:   siu drôg it theru môder forð.
    - verse[n=2785]: Thô uuas êndago   allaro manno
    - verse[n=2786]: thes uuîsoston,   [thero the gio] an thesa uuerold [quâmi],
    - verse[n=2787]: thero the quene ênig   kind [gibâri],
    - verse[n=2788]: idis fan erle,   lêt man simla then [ênon] biforan,
    - verse[n=2789]: the thiu thiorne [gidrôg],   [the] gio thegnes ni uuarð
    - verse[n=2790]: uuîs an iro uueroldi,   [biûtan] sô ine uualdand god
    - verse[n=2791]: fan heƀenuuange   hêlages gêstes
    - verse[n=2792]: gimarcode mahtig:   the ni habde [ênigan] gimacon huergin
    - verse[n=2793]: êr nec aftar.   Erlos huurƀun,
    - verse[n=2794]: gumon umbi [Iohannen],   is iungaron managa,
    - verse[n=2795]: sâlig gesîði,   endi ine an sande bigrôƀun,
    - verse[n=2796]: leoƀes lîchamon:   uuissun that he lioht godes,
    - verse[n=2797]: diurlîcan [drôm]   mid is drohtine [samad,
    - verse[n=2798]: upôdas hêm]   êgan môste,
    - verse[n=2799]: sâlig sôkean.
  - chapter[n=XXXIV*]:
    - verse[n=2799]: Thô geuuitun im thea gesîðos thanen,
    - verse[n=2800]: '[Iohannes] giungaron   giâmermôde,'
    - verse[n=2801]: hêlagferaha:   uuas im iro hêrron dôđ
    - verse[n=2802]: suîðo an sorgun.   Geuuitun im [sôkean thô]
    - verse[n=2803]: an theru uuôstunni   uualdandes sunu,
    - verse[n=2804]: craftigana Crist   endi imu kûð gidedun
    - verse[n=2805]: gôdes mannes forgang,   huô habde the Iudeono kuning
    - verse[n=2806]: '[manno thene] mâreostan   mâkeas eggiun'
    - verse[n=2807]: hôƀdu bihauuuan:   he ni uuelde [is ênigen] harm spreken,
    - verse[n=2808]: sunu drohtines;   he uuisse that thiu seole uuas
    - verse[n=2809]: hêlag gihalden   uuiðer hettiandeon,
    - verse[n=2810]: an friðe uuiðer fîundun.   Thô [sô] gifrâgi uuarð
    - verse[n=2811]: aftar them [landskepiun]   lêreandero bezt
    - verse[n=2812]: an theru uuôstunni:   uuerod samnode,
    - verse[n=2813]: '[fôr folcun tô:]   uuas im firiuuit mikil'
    - verse[n=2814]: uuîsaro uuordo;   imu uuas ôk uuilleo [sô samo,]
    - verse[n=2815]: '[sunie] drohtines,   that he sulic gesîðo folc'
    - verse[n=2816]: an that lioht godes   [lađoian] môsti,
    - verse[n=2817]: uuennien mid uuilleon.   Uualdand lêrde
    - verse[n=2818]: allan langan dag   liudi managa,
    - verse[n=2819]: elitheodige man,   anttat an âƀand sêg
    - verse[n=2820]: sunne te sedle.   Thô gengun is gesîðos tueliƀi,
    - verse[n=2821]: gumon te themu godes barne   endi sagdun iro gôdumu hêrron,
    - verse[n=2822]: mid huilicu arƀediu thar [thea] erlos [liƀdin,]   quâðun that
        sie is êra bithorftin,
    - verse[n=2823]: uueros an themu uuôsteon lande:   "sie ni mugun sie hêr mid uuihti
        anthebbien,
    - verse[n=2824]: heliðos bi [hungres] gethuinge.   Nu lât thu sie, hêrro the gôdo,
    - verse[n=2825]: sîðon, thar sie seliða fîðen.   Nâh sind hêr gesetana burgi
    - verse[n=2826]: managa mid meginthiodun:   thar fîðad sie meti te kôpe,
    - verse[n=2827]: uueros aftar them uuîkeon."   Thô sprak eft uualdand Crist,
    - verse[n=2828]: '[thioda] drohtin,   quað that thes êniga thurufti ni uuârin,'
    - verse[n=2829]: '"that sie thurh metilôsi   mîna farlâtan'
    - verse[n=2830]: leoƀlîca lêra.   Geƀad gi thesun liudiun ginôg,
    - verse[n=2831]: uuenniad sie hêr mid uuilleon."   Thô habde [eft] is uuord garu
    - verse[n=2832]: Philippus frôd gumo,   quað that thar sô filu uuâri
    - verse[n=2833]: manno    menigi:   "thoh uui hêr te meti habdin
    - verse[n=2834]: garu im te geƀanne,   sô uui mahtin fargelden mêst,
    - verse[n=2835]: ef uui hêr gisaldin   siluƀerscatto
    - verse[n=2836]: tuê hund samad,   tueho uuâri is noh than,
    - verse[n=2837]: 'that iro ênig thar   [ênes] ginâmi:'
    - verse[n=2838]: sô luttic uuâri that thesun liudiun."   Thô sprak eft the landes
        uuard
    - verse[n=2839]: endi frâgode sie   firiuuitlîco,
    - verse[n=2840]: manno drohtin,   [huat] sie thar te meti habdin
    - verse[n=2841]: '[uuistes] geuunnin.   Thô sprak imu eft mid is uuordun angegin'
    - verse[n=2842]: Andreas fora them erlun   endi themu alouualdon
    - verse[n=2843]: selƀumu sagde,   that sie an iro gisîðie than mêr
    - verse[n=2844]: garouues ni habdin,   ["biûtan] girstin brôd
    - verse[n=2845]: fîƀi an ûsaru ferdi   endi fiscos tuêne.
    - verse[n=2846]: Huat mag that thoh thesaru menigi?"   Thô sprac [imu] eft mahtig
        Krist,
    - verse[n=2847]: the gôdo godes sunu,   endi hêt that gumono folc
    - verse[n=2848]: skerien endi skêðen   endi hêt thea scola settien,
    - verse[n=2849]: erlos aftar theru [erðu],   irminthioda
    - verse[n=2850]: an grase gruonimu,   endi thô te is iungarun sprak,
    - verse[n=2851]: allaro barno bezt,   hêt imu thiu brôd halon
    - verse[n=2852]: endi thea fiscos forð.   That folc stillo bêd,
    - verse[n=2853]: sat gesîði mikil;   undar thiu he thurh is selƀes craft,
    - verse[n=2854]: manno drohtin,   thene meti uuîhide,
    - verse[n=2855]: hêlag heƀencuning,   [endi] mid is handun brak,
    - verse[n=2856]: gaf it is iungarun forð,   endi [it] sie undar themu gumskepie
        [hêt]
    - verse[n=2857]: dragan endi dêlien.   Sie lêstun iro drohtines uuord,
    - verse[n=2858]: is geƀa [gerno drôgun]   gumono gihuemu,
    - verse[n=2859]: hêlaga helpa.   [It] undar iro handun uuôhs,
    - verse[n=2860]: meti manno gihuemu:   theru meginthiodu uuarð
    - verse[n=2861]: lîf an lustun,   thea liudi uurðun alle,
    - verse[n=2862]: sade sâlig folc,   sô huat sô thar gisamnod uuas
    - verse[n=2863]: fan allun uuîdun uuegun.   Thô hêt uualdand Krist
    - verse[n=2864]: gangen is iungaron   endi hêt sie gômien uuel,
    - verse[n=2865]: that thiu lêƀa thar   farloren ni uurði;
    - verse[n=2866]: hêt sie thô samnon,   thô thar sade uuârun
    - verse[n=2867]: mankunnies manag.   Thar môses uuarð,
    - verse[n=2868]: brôdes te lêƀu,   that man birilos gilas
    - verse[n=2869]: tueliƀi fulle:   that uuas têcan mikil,
    - verse[n=2870]: grôt craft godes,   huand thar uuas gumono gitald
    - verse[n=2871]: âno uuîf endi kind,   [uuerodes] atsamme
    - verse[n=2872]: fîf thûsundig.   That folc al farstôd,
    - verse[n=2873]: thea man an iro môde,   that sie thar mahtigna
    - verse[n=2874]: hêrron habdun.   Thô sie heƀencuning,
    - verse[n=2875]: thea liudi loƀodun,   quâðun that gio ni uurđi an thit lioht
        cuman
    - verse[n=2876]: uuîsaro uuârsago,   eftha [that] he giuuald mid gode
    - verse[n=2877]: an thesaru middilgard   mêron habdi,
    - verse[n=2878]: '[ênfaldaran] hugi.   Alle gisprâkun,'
    - verse[n=2879]: that he uuâri uuirðig   uuelono gehuilikes,
    - verse[n=2880]: that he erðrîki   êgan môsti,
    - verse[n=2881]: uuîdene [uueroldstôl,]   "nu he sulic geuuit haƀad,
    - verse[n=2882]: sô grôte craft mid gode."   Thea gumon alle giuuarð,
    - verse[n=2883]: that sie ine gihôƀin   te hêrosten,
    - verse[n=2884]: gikurin ine te cuninge:   that Kriste ni uuas
    - verse[n=2885]: uuihtes uuirðig,   huand he thit uueroldrîki,
    - verse[n=2886]: erðe endi uphimil   thurh is ênes craft
    - verse[n=2887]: selƀo giuuarhte   endi sîðor [giheld,]
    - verse[n=2888]: land endi [liudskepi],   - thoh thes ênigan gilôƀon ni dedin
    - verse[n=2889]: uurêðe uuiðersacon -   that al an is giuualde stâd,
    - verse[n=2890]: cuningrîkeo craft   endi kêsurdômes,
    - verse[n=2891]: meginthiodo mahal.   Bethiu ni uuelde he [thurh] thero manno
        sprâka
    - verse[n=2892]: hebbian ênigan hêrdôm,   hêlag drohtin,
    - verse[n=2893]: uueroldkuninges namon;   ni [he] thô mid uuordun [strîd]
    - verse[n=2894]: '[ni afhôf] uuið that folc furður,   ac fôr imu thô, [thar he
        uuelde,]'
    - verse[n=2895]: an ên gebirgi uppan:   flôh that barn godes
    - verse[n=2896]: gêlaro gelpquidi   endi is iungaron hêt
    - verse[n=2897]: oƀar ênne sêo sîðon   endi im selƀo gibôd,
    - verse[n=2898]: huar sie im eft te\gegnes       gangen scoldin.
  - chapter[n=XXXV]:
    - verse[n=2899]: Thô telêt that liuduuerod   aftar themu lande allumu,
    - verse[n=2900]: tefôr folc mikil,   sîðor iro frâho giuuêt
    - verse[n=2901]: an that gebirgi uppan,   barno rîkeost,
    - verse[n=2902]: uualdand an is uuilleon.   Thô te thes uuatares staðe
    - verse[n=2903]: samnodun thea gesîðos Cristes,   the he imu habde selƀo gicorane,
    - verse[n=2904]: sie tueliƀi thurh iro treuua gôda:   ni uuas im tueho nigiean,
    - verse[n=2905]: neƀu sie an [that] godes thionost   gerno uueldin
    - verse[n=2906]: oƀar thene sêo sîðon.   Thô lêtun [sie suîðean] strôm,
    - verse[n=2907]: '[hôh hurnidskip]   hluttron ûðeon,'
    - verse[n=2908]: skêðan [skîr] uuater.   Skrêd lioht dages,
    - verse[n=2909]: '[sunne] uuarð an sedle;   the [sêolîðandean]'
    - verse[n=2910]: naht [neƀulo] biuuarp;   nâðidun erlos
    - verse[n=2911]: forðuuardes an flôd;   uuarð thiu fiorðe tid
    - verse[n=2912]: thera nahtes cuman   - [neriendo] Crist
    - verse[n=2913]: uuarode [thea uuâglîðand -:]   thô uuarð uuind mikil,
    - verse[n=2914]: hôh uueder [afhaƀen:]   hlamodun ûðeon,
    - verse[n=2915]: '[strôm] an [stamne;]   strîdiun feridun'
    - verse[n=2916]: thea uueros uuiðer uuinde,   uuas im uurêð hugi,
    - verse[n=2917]: seƀo sorgono ful:   selƀon ni uuândun
    - verse[n=2918]: '[lagulîðandea]   an land cumen'
    - verse[n=2919]: thurh thes uuederes geuuin.   Thô gisâhun sie uualdand Krist
    - verse[n=2920]: an themu sêe uppan   selƀun gangan,
    - verse[n=2921]: faran an fâðion:   ni mahte an thene flôd innan,
    - verse[n=2922]: an thene sêo sincan,   huand ine is selƀes craft
    - verse[n=2923]: hêlag anthabde.   Hugi uuarð an forhtun,
    - verse[n=2924]: thero [manno] môdseƀo:   andrêdun that it im mahtig fîund
    - verse[n=2925]: te [gidroge] dâdi.   Thô sprak im iro drohtin tô,
    - verse[n=2926]: hêlag heƀencuning,   endi sagde im that [he] iro hêrro uuas
    - verse[n=2927]: mâri endi mahtig:      "nu gi môdes sculun
    - verse[n=2928]: fastes fâhen;   ne sî iu forht hugi,
    - verse[n=2929]: '[gibâriad] gi baldlîco:   ik bium that barn godes,'
    - verse[n=2930]: is selƀes sunu,   the iu uuið thesumu sêe scal,
    - verse[n=2931]: mundon uuið thesan meristrôm."   Thô sprac imu ên thero manno
        angegin
    - verse[n=2932]: oƀar bord skipes,   [baruuirðig] gumo,
    - verse[n=2933]: Petrus [the] gôdo   - ni uuelde pîne tholon,
    - verse[n=2934]: uuatares uuîti -:   "ef thu it uualdand sîs", quað he,
    - verse[n=2935]: '"hêrro the gôdo,   sô mi an mînumu hugi thunkit,'
    - verse[n=2936]: '[hêt] mi than tharod gangan te thi   oƀar thesen geƀenes strôm,'
    - verse[n=2937]: '[drokno] oƀar diap uuater,   ef thu mîn drohtin sîs,'
    - verse[n=2938]: managoro mundboro."   Thô hêt ine mahtig Crist
    - verse[n=2939]: gangan imu tegegnes.   He uuarð garu sâno,
    - verse[n=2940]: stôp [af] themu stamne   endi strîdiun geng
    - verse[n=2941]: forð te is [frôian].   [Thiu] flôd anthabde
    - verse[n=2942]: thene man thurh maht godes,   antat he [imu] an is môde bigan
    - verse[n=2943]: andrâden diap uuater,   thô he drîƀen gisah
    - verse[n=2944]: thene uuêg mid uuindu:   uundun ina [ûðeon],
    - verse[n=2945]: '[hôh] strôm umbihring.   Reht sô he thô an is hugi tuehode,'
    - verse[n=2946]: sô uuêk imu that uuater under,   endi he an thene uuâg innan,
    - verse[n=2947]: sank an thene sêostrôm,   endi [he] hriop sân aftar thiu
    - verse[n=2948]: '[gâhon] te themu godes sunie   endi gerno bad,'
    - verse[n=2949]: that he ine thô [generidi,   thô] he an [nôdiun] uuas,
    - verse[n=2950]: thegan an gethuinge.   Thiodo drohtin
    - verse[n=2951]: antfeng ine [mid] is faðmun   endi frâgode sâna,
    - verse[n=2952]: te huî he [thô getuehodi:]   "huat, thu [mahtes] getrûoian uuel,
    - verse[n=2953]: uuiten that te uuârun,   that [thi] uuatares [craft]
    - verse[n=2954]: an themu sêe innen   thînes sîðes ni mahte,
    - verse[n=2955]: lagustrôm [gilettien],   sô lango sô thu [habdes] gelôƀon te
        mi
    - verse[n=2956]: an thînumu [hugi] hardo.   Nu uuilliu ik thi an helpun uuesen,
    - verse[n=2957]: '[nerien thi] an thesaru nôdi".   Thô nam ine    alomahtig,'
    - verse[n=2958]: hêlag bi handun:   thô uuarð imu eft hlutter uuater
    - verse[n=2959]: fast under fôtun,   endi sie an fâði samad
    - verse[n=2960]: bêðea gengun,   antat sie oƀar bord skipes
    - verse[n=2961]: stôpun [fan] themu strôme,   [endi] an themu stamne gesat
    - verse[n=2962]: allaro barno bezt.   Thô [uuarð] brêd uuater,
    - verse[n=2963]: strômos gestillid,   endi sie te staðe quâmun,
    - verse[n=2964]: lagulîðandea   an land [samen]
    - verse[n=2965]: thurh [thes] uuateres geuuin,   [sagdun tho] uualdande thanc,
    - verse[n=2966]: diurden [iro] drohtin   dâdiun endi uuordun,
    - verse[n=2967]: fellun imu te fôtun   endi filu sprâkun
    - verse[n=2968]: uuîsaro uuordo,   quâðun that sie uuissin garo,
    - verse[n=2969]: that he uuâri selƀo   sunu drohtines
    - verse[n=2970]: uuâr an thesaru uueroldi   endi geuuald habdi
    - verse[n=2971]: oƀar middilgard,   endi that he mahti allaro manno gihues
    - verse[n=2972]: ferahe giformon,   [al] sô he [im] an themu flôde dede
    - verse[n=2973]: uuið thes uuatares geuuin.
  - chapter[n=XXXVI]:
    - verse[n=2973]: Thô giuuêt imu uualdand Crist
    - verse[n=2974]: sîðon fan themu sêe,   sunu drohtines,
    - verse[n=2975]: ênag barn godes.   [Elithioda] quam imu,
    - verse[n=2976]: '[gumon] tegegnes:   uuârun is gôdun uuerk'
    - verse[n=2977]: ferran gefrâgi,   that he sô filu sagde
    - verse[n=2978]: uuâroro uuordo:   [imu uuas] uuillio mikil,
    - verse[n=2979]: that he sulic folcskepi   frummien môsti,
    - verse[n=2980]: that sie simla gerno   gode thionodin,
    - verse[n=2981]: uuârin gehôrige   heƀencuninge
    - verse[n=2982]: mankunnies manag.   Thô giuuêt he imu oƀer thea marka Iudeono,
    - verse[n=2983]: sôhte imu Sidono burg,   habde [gesîðos] mid imu,
    - verse[n=2984]: gôde iungaron.   Thar imu tegegnes quam
    - verse[n=2985]: ên idis fan âðrom thiodun;   siu uuas iru aðaligeburdeo,
    - verse[n=2986]: cunnies fan Cananeo lande;   siu bad thene [craftagan] drohtin,
    - verse[n=2987]: hêlagna, that he iru helpe gerêdi,   quað that iru uuâri [harm]
        gistanden,
    - verse[n=2988]: 'soroga [at] iru selƀaru dohter,      quað that siu uuâri mid
        suhtiun bifangen:'
    - verse[n=2989]: '"bedrogan habbiad sie dernea uuihti.   Nu is iro dôd at [hendi,]'
    - verse[n=2990]: thea uurêðon habbiad sie geuuitteu benumane.   Nu biddiu ik thi,
        uualdand frô min,
    - verse[n=2991]: selƀo sunu Dauides,   that [sie] af sulicum suhtiun atômies,
    - verse[n=2992]: that thu sie sô arma   êgrohtfullo
    - verse[n=2993]: uuamscaðon biuueri."   Ni gaf iru thô noh uualdand Crist
    - verse[n=2994]: ênig anduuordi;   siu [imu] aftar geng,
    - verse[n=2995]: folgode fruokno,   antat siu te is fôtun quam,
    - verse[n=2996]: grôtte ina greatandi.   Giungaron Cristes
    - verse[n=2997]: bâdun iro hêrron,   that he an is hugea mildi
    - verse[n=2998]: uurði themu uuîƀe.   Thô habde eft is uuord garu
    - verse[n=2999]: 'sunu drohtines   endi [te] is gesîðun sprak:'
    - verse[n=3000]: '"êrist scal ik Israheles   aƀoron uuerðen,'
    - verse[n=3001]: folcskepi te [frumu,]   that sie ferhtan hugi
    - verse[n=3002]: hebbian te iro hêrron:   im is helpono tharf,
    - verse[n=3003]: thea liudi sind farlorane,   farlâten habbiad
    - verse[n=3004]: uualdandes uuord,   that uuerod is getuîflid,
    - verse[n=3005]: drîƀad im dernean hugi,   ne uuilliad iro drohtine hôrien
    - verse[n=3006]: Israhelo erlskepi,   ungilôƀiga sind
    - verse[n=3007]: heliðos iro hêrron:   thoh scal thanen helpe cumen
    - verse[n=3008]: allun elithiodun."   Agalêto bad
    - verse[n=3009]: that uuîf mid iro uuordun,   that iru uualdand Krist
    - verse[n=3010]: an is môdseƀon   mildi uurði,
    - verse[n=3011]: that siu iro barnes forð   brûkan môsti,
    - verse[n=3012]: hebbian sie hêle.   Thô sprak iru hêrro angegin,
    - verse[n=3013]: mâri [endi] mahtig:   "nis that", quað he, "mannes reht,
    - verse[n=3014]: gumono nigênum   gôd te gifrummienne
    - verse[n=3015]: that he is barnun   brôdes aftîhe,
    - verse[n=3016]: uuernie [im] oƀar uuilleon,   [lâte] sie uuîti [tholean,]
    - verse[n=3017]: hungar hetigrimmen,   endi fôdie is hundos mid thiu."
    - verse[n=3018]: '"Uuâr is that, uualdand", quað siu,   "that thu mid thînun uuordun
        sprikis,'
    - verse[n=3019]: sôðlîco sagis:   huat, thoh oft an seli innen
    - verse[n=3020]: undar iro hêrron diske   huelpos huerƀad
    - verse[n=3021]: brosmono fulle   [thero] fan [themu] biode niðer
    - verse[n=3022]: '[antfallat] iro frôian."   Thô gihôrde that friðubarn godes'
    - verse[n=3023]: 'uuillean thes uuîƀes   endi sprak iru mid is uuordun tô:'
    - verse[n=3024]: '"uuela that thu uuîf haƀes   uuillean gôden!'
    - verse[n=3025]: Mikil is thîn gilôƀo   an thea maht godes,
    - verse[n=3026]: an thene liudio drohtin.   Al [uuirðid] gilêstid sô
    - verse[n=3027]: umbi thînes barnes lîf,   sô thu bâdi te mi."
    - verse[n=3028]: Thô uuarð siu sân gihêlid,   sô it the hêlago gesprac
    - verse[n=3029]: uuordun uuârfastun:   that uuîf fagonode,
    - verse[n=3030]: thes siu iro barnes forð   brûkan môste;
    - verse[n=3031]: habde [iru] giholpen   hêleando Crist,
    - verse[n=3032]: habde sie farfangane   fîundo [craftu,]
    - verse[n=3033]: uuamscaðun biuuerid.   Thô giuuêt imu uualdand forð,
    - verse[n=3034]: barno that bezte,   sôhte imu burg ôðre,
    - verse[n=3035]: thiu sô thicco uuas   mid theru thiodu Iudeono,
    - verse[n=3036]: mid sûðarliudiun giseten.   Thar gifragn ik that he is gesîðos
        grôtte,
    - verse[n=3037]: the iungaron the he imu habde be is gôde gicorane,   that sie
        mid imu gerno [geuunodun],
    - verse[n=3038]: uueros thurh [is] uuîson sprâka:   "[alle] skal ik iu", quað
        he, "mid uuordun frâgon,
    - verse[n=3039]: iungaron mîne:   huat queðat these Iudeo liudi,
    - verse[n=3040]: mâri meginthioda,   huat ik manno sî?"
    - verse[n=3041]: Imu anduuordidun frôlîco   is friund angegin,
    - verse[n=3042]: iungaron sîne:   "nis thit Iudeono folc,
    - verse[n=3043]: erlos ênuuordie:   sum sagad that thu Elias sîs,
    - verse[n=3044]: uuîs uuârsago,   the hêr [giu uuas lango],
    - verse[n=3045]: gôd undar thesumu gumskepie,   sum sagad that thu Iohannes sîs,
    - verse[n=3046]: diurlîc drohtines bodo,   the hêr dôpte [iu]
    - verse[n=3047]: uuerod an [uuatere];   alle sie mid uuordun sprekad,
    - verse[n=3048]: that thu ênhuilic sîs   eðilero manno,
    - verse[n=3049]: thero uuârsagono,   the hêr mid uuordun [giu]
    - verse[n=3050]: lêrdun these liudi,   endi that thu sîs eft an thit lioht cumen
    - verse[n=3051]: 'te [uuîseanne] thesumu uuerode."      Thô sprak eft uualdand
        Krist:'
    - verse[n=3052]: '"hue queðad gi, [that] ik sî", [quað he],   "iungaron mîne,'
    - verse[n=3053]: lioƀon liuduueros?"   Thô te lat ni uuarð
    - verse[n=3054]: Sîmon Petrus:   sprak sân angegin
    - verse[n=3055]: êno for im allun   - habde imu ellien gôd,
    - verse[n=3056]: 'thrîstea githâhti,   uuas is theodone hold -:'
  - chapter[n=XXXVII]:
    - verse[n=3057]: '"thu bist the [uuâro]   uualdandes sunu,'
    - verse[n=3058]: libbiendes godes,   the thit lioht giscôp,
    - verse[n=3059]: Crist cuning êuuig:   sô uuilliad uui queðen alle,
    - verse[n=3060]: iungaron thîne,   that thu sîs god selƀo,
    - verse[n=3061]: 'hêleandero bezt."   Thô sprac imu eft is hêrro angegin:'
    - verse[n=3062]: '"sâlig bist thu Sîmon", quað he, "sunu [Ionases];   ni mahtes
        thu that selƀo gehuggean,'
    - verse[n=3063]: gimarcon an thînun môdgithâhtiun,   ne it ni mahte thi mannes
        tunge
    - verse[n=3064]: uuordun geuuîsien,   ac dede it thi uualdand selƀo,
    - verse[n=3065]: fader allaro firiho barno,   that thu [sô] forð gisprâki,
    - verse[n=3066]: sô diapo bi drohtin thînen.   [Diurlîco] scalt thu thes lôn antfâhen,
    - verse[n=3067]: hluttro haƀas thu an thînan hêrron gilôƀon,   hugiskefti sind
        thîne stêne gelîca,
    - verse[n=3068]: sô fast bist thu sô felis the hardo;   hêten sculun [thi] firiho
        barn
    - verse[n=3069]: sancte Pêter:   oƀar themu [stêne] scal man mînen seli uuirkean,
    - verse[n=3070]: hêlag hûs godes;   thar scal is hîuuiski tô
    - verse[n=3071]: sâlig samnon:   ni mugun uuið them thînun suîðeun [crafte]
    - verse[n=3072]: anthebbien [hellie portun].   Ik fargiƀu thi [himilrîceas slutilas],
    - verse[n=3073]: that thu môst aftar mi   allun [giuualdan]
    - verse[n=3074]: kristinum folke;   kumad alle te thi
    - verse[n=3075]: gumono gêstos;   thu haƀe [grôte] giuuald,
    - verse[n=3076]: huene thu hêr an erðu   eldibarno
    - verse[n=3077]: gebinden uuillies:   themu is bêðiu giduan,
    - verse[n=3078]: himilrîki biloken,   endi hellie sind imu [opana,]
    - verse[n=3079]: brinnandi fiur;   sô huene sô thu eft antbinden uuili,
    - verse[n=3080]: antheftien is hendi,   themu is himilrîki,
    - verse[n=3081]: antloken liohto mêst   endi lîf êuuig,
    - verse[n=3082]: grôni godes uuang.      Mid sulicaru ik thi geƀu uuilliu
    - verse[n=3083]: lônon thînen gilôƀon.   Ni uuilliu ik, that gi thesun liudiun
        noh,
    - verse[n=3084]: mârien thesaru menigi,   that ik bium mahtig Crist,
    - verse[n=3085]: godes [êgan] barn.   Mi sculun [Iudeon] noh,
    - verse[n=3086]: unsculdigna   erlos binden,
    - verse[n=3087]: uuêgean mi te uundrun   - [dôt mi uuîties filo -]
    - verse[n=3088]: innan Hierusalem   gêres ordun,
    - verse[n=3089]: âhtien mînes aldres   eggiun scarpun,
    - verse[n=3090]: bilôsien mi lîƀu.   Ik an thesumu [liohte] scal
    - verse[n=3091]: thurh ûses drohtines craft   fan dôde astanden
    - verse[n=3092]: '[an] thriddiumu dage".   Thô uuarð thegno bezt'
    - verse[n=3093]: suîðo an sorgun,   Sîmon Petrus,
    - verse[n=3094]: uuarð imu hugi [hriuuig,]   endi te is hêrron sprak
    - verse[n=3095]: rink an rûnun:   "ni scal that rîki god", quað he,
    - verse[n=3096]: '"uualdand uuillien,   that thu eo sulic uuîti mikil'
    - verse[n=3097]: githolos undar [thesaru thiod:]   nis thes tharf nigiean,
    - verse[n=3098]: hêlag drohtin."   Thô sprak imu eft is hêrro angegin,
    - verse[n=3099]: 'mâri mahtig Crist   - uuas imu an is môde hold -:'
    - verse[n=3100]: '"huat, thu nu uuiðeruuard bist", quað he,   "uuilleon mînes,'
    - verse[n=3101]: thegno bezto!   Huat, thu thesaro thiodo [canst]
    - verse[n=3102]: menniscan [sidu:]   thu ni uuêst [the] maht godes,
    - verse[n=3103]: '[the] ik gifrummien scal.   Ik mag thi filu seggean'
    - verse[n=3104]: uuârun uuordun,   thar [hêr undar thesumu uuerode standad]
    - verse[n=3105]: gesîðos mîne,   thea ni môtun suelten êr,
    - verse[n=3106]: huerƀen an hinenfard   êr sie himiles lioht,
    - verse[n=3107]: godes rîki sehat."   Côs imu [iungarono] thô
    - verse[n=3108]: sân aftar thiu   Sîmon Petrus,
    - verse[n=3109]: Iacob endi Iohannes,   [ea] gumon tuêne,
    - verse[n=3110]: bêðea thea gibrôðer,   endi imu thô uppen thene berg giuuêt
    - verse[n=3111]: sunder mid them gesîðun,   sâlig barn godes,
    - verse[n=3112]: mid them thegnun thrim,   thiodo drohtin,
    - verse[n=3113]: uualdand thesaro uueroldes:   uuelde im thar uundres filu,
    - verse[n=3114]: têcno tôgean,   that sie [gitrûodin] thiu bet,
    - verse[n=3115]: that he selƀo uuas   sunu drohtines,
    - verse[n=3116]: hêlag heƀencuning.   Thô sie [an] hôhan uuall
    - verse[n=3117]: stigun stên endi berg,   antat sie te theru stedi quâmun,
    - verse[n=3118]: uueros uuiðer uuolcan,   thar uualdand Krist,
    - verse[n=3119]: cuningo craftigost   gicoren habde,
    - verse[n=3120]: that he is godkundi   iungarun sînun
    - verse[n=3121]: thurh is ênes craft   ôgean uuelde,
    - verse[n=3122]: berhtlîc biliði.
  - chapter[n=XXXVIII]:
    - verse[n=3122]: Thô imu thar te bedu gihnêg,
    - verse[n=3123]: thô uuarð imu thar uppe   ôðarlîcora
    - verse[n=3124]: uuliti endi giuuâdi:   uurðun imu is uuangun liohte,
    - verse[n=3125]: blîcandi sô [thiu berhte sunne]:   sô skên that barn godes,
    - verse[n=3126]: liuhte is lîchamo:   liomon stôdun
    - verse[n=3127]: uuânamo fan themu uualdandes barne;   uuarð is geuuâdi sô huît
    - verse[n=3128]: sô snêu te sehanne.   Thô uuarð thar seldlîc thing
    - verse[n=3129]: giôgid aftar thiu:   Elias endi Moyses
    - verse[n=3130]: quâmun thar te Criste   uuið sô craftagne
    - verse[n=3131]: uuordun uuehslean.   Thar uuarð sô uunsam sprâka,
    - verse[n=3132]: sô gôd uuord undar gumun,   thar the godes sunu
    - verse[n=3133]: uuið thea mârean man   mahlien uuelde,
    - verse[n=3134]: sô blîði uuarð uppan themu berge:   skên that berhte lioht,
    - verse[n=3135]: uuas thar gard gôdlic   endi grôni [uuang],
    - verse[n=3136]: paradise gelîc.   Petrus thô gimahalde,
    - verse[n=3137]: helið hardmôdig   endi te is hêrron sprac,
    - verse[n=3138]: grôtte thene godes sunu:   "gôd is [it] hêr te uuesanne,
    - verse[n=3139]: ef thu it gikiosan uuili,   Crist alouualdo,
    - verse[n=3140]: that man thi hêr an thesaru hôhe   ên hûs geuuirkea,
    - verse[n=3141]: mârlîco gemaco   endi Moysese ôðer
    - verse[n=3142]: endi Eliase thriddea:   thit is ôdas hêm,
    - verse[n=3143]: uuelono uunsamost."   Reht sô he thô that uuord gesprak,
    - verse[n=3144]: sô [tilêt] thiu luft an tuê:   lioht uuolcan [skên],
    - verse[n=3145]: glîtandi glîmo,   endi thea gôdun man
    - verse[n=3146]: uulitiscôni beuuarp.   Thô fan themu uuolcne quam
    - verse[n=3147]: hêlag stemne godes,   endi them heliðun thar
    - verse[n=3148]: selƀo sagde,   that that is sunu uuâri,
    - verse[n=3149]: libbiendero lioƀost:   "an themu mi lîcod uuel
    - verse[n=3150]: an mînun hugiskeftiun.   Themu gi hôrien sculun,
    - verse[n=3151]: fulgangad imu gerno."   Thô ni mahtun thea iungaron Cristes
    - verse[n=3152]: thes uuolcnes uuliti   endi uuord godes,
    - verse[n=3153]: thea is mikilon maht   thea man antstanden,
    - verse[n=3154]: ac sie bifellun thô forðuuardes:   ferhes ni uuândun,
    - verse[n=3155]: lengiron lîƀes.   Thô geng im tô the landes uuard,
    - verse[n=3156]: behrên sie mid is handun   hêleandero bezt,
    - verse[n=3157]: hêt that sie im ni andrêdin:   "ni scal iu hêr derien eouuiht,
    - verse[n=3158]: thes gi hêr seldlîkes   [gisehen] habbiad,
    - verse[n=3159]: mêriaro thingo."   Thô eft them mannun uuarð
    - verse[n=3160]: hugi at iro herton   endi gihêlid môd,
    - verse[n=3161]: gibade an iro breostun:   gisâhun that barn godes
    - verse[n=3162]: ênna standen,   uuas that oðer thô,
    - verse[n=3163]: behliden himiles lioht.   Thô giuuêt imu the hêlago Crist
    - verse[n=3164]: fan themu berge niðer;   gibôd aftar thiu
    - verse[n=3165]: iungarun sînun,   that sie oƀar Iudeono folc
    - verse[n=3166]: ni sagdin thea gisioni:   "er than ik selƀo [hêr]
    - verse[n=3167]: suîðo diurlîco   fan dôđe astande,
    - verse[n=3168]: arîse fan theru restu:   sîðor mugun gi it rekkien forð,
    - verse[n=3169]: mârien oƀar middilgard   managun thiodun
    - verse[n=3170]: uuîdo aftar thesaru uueroldi."
  - chapter[n=XXXIX]:
    - verse[n=3170]: Thô giuuêt imu uualdand Crist
    - verse[n=3171]: eft an Galileo land,   sôhte is gadulingos,
    - verse[n=3172]: mahtig is mâgo hêm,   sagde thar manages huat
    - verse[n=3173]: '[berhtero] biliðeo,   endi that barn godes'
    - verse[n=3174]: them is sâligun gesîðun   sorgspell ni forhal,
    - verse[n=3175]: ac he im openlîco   allun sagde,
    - verse[n=3176]: them is gôdun iungarun,   huô ine scolde that Iudeono folc
    - verse[n=3177]: uuêgean te uundrun.   Thes uurðun thar uuîse man
    - verse[n=3178]: suuîðo an sorgun,   uuarð im sêr hugi,
    - verse[n=3179]: hriuuig umbi iro herte:   gihôrdun [iro] [hêrron] thô,
    - verse[n=3180]: uualdandes sunu   uuordun tellien,
    - verse[n=3181]: huat he    undar [theru] thiodu   [tholoian] scolde,
    - verse[n=3182]: uuilliendi undar themu uuerode.   Thô giuuêt imu uualdand Crist,
    - verse[n=3183]: gumo fan Galilea,   sôhte imu Iudeono burg,
    - verse[n=3184]: quâmun im te Cafarnaum.   Thar fundun sie [ênan] kuninges [thegan]
    - verse[n=3185]: uulankan undar [themu] uuerode:   quað that he uuâri giuueldig
        bodo
    - verse[n=3186]: aðalkêsures;   he grôtte aftar thiu
    - verse[n=3187]: Sîmon Petrusen,   quað that he uuâri gisendid tharod,
    - verse[n=3188]: that he thar gimanodi   manno gehuiliken
    - verse[n=3189]: thero hôƀidscatto,   the sie te themu hoƀe scoldin
    - verse[n=3190]: tinsi gelden:   "nis thes tueho ênig
    - verse[n=3191]: gumono nigiênumu,   ne sie [ina fargelden] sân
    - verse[n=3192]: mêðmo kusteon,   [biûten] iuuue mêster [êno]
    - verse[n=3193]: '[haƀad] it farlâten.   Ni scal that lîcon uuel'
    - verse[n=3194]: mînumu hêrron,   [sô man] it imu at is hoƀe kûðid,
    - verse[n=3195]: aðalkêsure."   Thô geng aftar thiu
    - verse[n=3196]: Sîmon Petrus,   uuelde it seggian thô
    - verse[n=3197]: hêrron sînumu:   he uuas is an is hugi [iu than,]
    - verse[n=3198]: giuuaro uualdand Crist:   - imu ni mahte uuord ênig
    - verse[n=3199]: biholen uuerðen,   he uuisse hugiskefti
    - verse[n=3200]: manno gehuilikes -:   hêt thô thene is mârean thegan,
    - verse[n=3201]: Sîmon Petrus   an thene sêo innen
    - verse[n=3202]: angul uuerpen:   "[suliken] sô thu thar êrist [mugis]
    - verse[n=3203]: fisk gifâhen", [quað he],   "sô teoh thu thene fan themu flôde
        te thi,
    - verse[n=3204]: antklemmi imu [thea] kinni:   thar maht thu undar them kaflon
        nimen
    - verse[n=3205]: guldine scattos,   that thu fargelden maht
    - verse[n=3206]: themu manne te gimôdea   mînen endi thînen
    - verse[n=3207]: tinseo sô huilican,   sô he ûs tô sôkid."
    - verse[n=3208]: He [ni] thorfte imu thô aftar thiu   ôðaru uuordu
    - verse[n=3209]: furður gibioden:   geng fiscari gôd,
    - verse[n=3210]: Sîmon Petrus,   uuarp an thene sêo innen
    - verse[n=3211]: angul an ûðeon   endi up gitôh
    - verse[n=3212]: fisk [an] flôde   mid is folmun tuêm,
    - verse[n=3213]: teklôf imu [thea] kinni   endi [undar] them kaflun    nam
    - verse[n=3214]: guldine scattos:   dede al, sô imu the godes sunu
    - verse[n=3215]: uuordun geuuîsde.   Thar uuas thô uualdandes
    - verse[n=3216]: megincraft gimârid,   huô scal [allaro] manno gehuilic
    - verse[n=3217]: suîðo uuilliendi   is uueroldhêrron
    - verse[n=3218]: sculdi endi scattos,   thea [imu] giskeride sind,
    - verse[n=3219]: gerno gelden:   ni scal ine fargûmon eouuiht,
    - verse[n=3220]: ni farmuni ine an is môde,   ac uuese imu [mildi an is hugi,]
    - verse[n=3221]: thiono imu thiolîco:   an thiu mag he thiodgodes
    - verse[n=3222]: uuillean geuuirkean   endi ôk is uueroldhêrron
    - verse[n=3223]: huldi habbien.
  - chapter[n=XL]:
    - verse[n=3223]: Sô lêrde the hêlago Crist
    - verse[n=3224]: thea is gôdon iungaron:   "ef ênig gumono uuið iu", quað he,
    - verse[n=3225]: '"sundea geuuirkea,   than nim thu ina sundar te thi,'
    - verse[n=3226]: thene rink an rûna   endi imu is [râd] saga,
    - verse[n=3227]: uuîsi imu mid uuordun.   [Ef] imu [than] thes [uuerð] ne sî,
    - verse[n=3228]: that he thi gihôrie,   hala [thi] thar [ôðara] tô
    - verse[n=3229]: gôdaro gumono,   endi lah imu is grimmun uuerc,
    - verse[n=3230]: sak ina sôðuuordun.   Ef imu than is sundea aftar thiu,
    - verse[n=3231]: '[lôsuuerc] ni lêðon,   [giduo] it ôðrun liudiun cûð,'
    - verse[n=3232]: mâri it than for menegi   endi lât manno filu
    - verse[n=3233]: uuiten is faruurhti:   ôðo [beginnad] imu than is uuerk tregan,
    - verse[n=3234]: an [is] hugi hreuuen,   than [he] it gihôrid heliðo filu,
    - verse[n=3235]: '[ahton] eldibarn   endi imu is uƀilon dâd'
    - verse[n=3236]: '[uueread] mid uuordun.   Ef he than ôk uuendien ne [uuili],'
    - verse[n=3237]: ac [farmôdat] sulica menegi,   than lât thu thene man faren,
    - verse[n=3238]: haƀa ina than far hêðinen   endi lât ina thi an thînumu hugi
        lêðen,
    - verse[n=3239]: mîð is an thînumu môde,   ne sî that imu eft mildi god,
    - verse[n=3240]: hêr heƀencuning   helpe farlîhe,
    - verse[n=3241]: fader allaro [firiho] barno."   Thô frâgode Petrus,
    - verse[n=3242]: 'allaro thegno bezt   theodan sînan:'
    - verse[n=3243]: '"huô oft scal ik them mannun,   the uuið mi habbiad'
    - verse[n=3244]: lêðuuerk giduan,   leoƀo drohtin,
    - verse[n=3245]: scal ik im siƀun sîðun   iro sundea [alâten,]
    - verse[n=3246]: uurêðaro uuerko,   êr [than] ik is êniga uurêka frummie,
    - verse[n=3247]: lêðes te lône?"   Thô sprak eft the landes uuard,
    - verse[n=3248]: '[angegin] the godes sunu   gôdumu thegne:'
    - verse[n=3249]: '"ni seggiu ik thi fan siƀuniun,   sô thu selƀo sprikis,'
    - verse[n=3250]: 'mahlis mid thînu mûðu,   ik duom thi mêra thar tô:'
    - verse[n=3251]: siƀun sîðun siƀuntig   sô scalt thu sundea gehuemu,
    - verse[n=3252]: lêðes alâten:   sô uuilliu ik thi te lêrun geƀen
    - verse[n=3253]: uuordun uuârfastun.   Nu ik thi sulica giuuald fargaf,
    - verse[n=3254]: that thu mînes hîuuiskes   hêrost uuâris,
    - verse[n=3255]: manages mannkunnies,   nu scalt thu im mildi uuesen,
    - verse[n=3256]: liudiun lîði."   Thô thar te themu lêreande quam
    - verse[n=3257]: 'ên iung man angegin   endi frâgode [Iesu] Crist:'
    - verse[n=3258]: '"mêster the gôdo", quað he,   "huat scal ik [manages] duan,'
    - verse[n=3259]: '[an thiu the ik] heƀenrîki   [gehalan] môti?"'
    - verse[n=3260]: Habde imu ôduuelon   allen geuunnen,
    - verse[n=3261]: mêðomhord manag,   thoh he mildean hugi
    - verse[n=3262]: 'bâri an is breostun.   Thô sprak imu that barn godes:'
    - verse[n=3263]: '"huat quiðis thu umbi [gôdon?]   nis that gumono ênig'
    - verse[n=3264]: biûtan the êno,   the thar al gescôp,
    - verse[n=3265]: uuerold endi uunnea.   Ef thu is uuillean haƀas,
    - verse[n=3266]: that thu an lioht godes   lîðan môtis,
    - verse[n=3267]: than scalt thu bihalden   thea hêlagon lêra,
    - verse[n=3268]: '[the] thar an themu aldon   êuua gebiudid,'
    - verse[n=3269]: that thu man ni slah,   ni thu mênes ni sueri,
    - verse[n=3270]: '[farlegarnessi] farlât   endi luggi geuuitskepi,'
    - verse[n=3271]: strîd endi stulina;   ne uuis thu te stark an hugi,
    - verse[n=3272]: ne nîðin ne hatul,   ni nôdrôf ni [fremi;]
    - verse[n=3273]: aƀunst alla farlât;   uuis thînun eldirun gôd,
    - verse[n=3274]: fader endi môder,   endi thînun [friundun] hold,
    - verse[n=3275]: them nâhistun ginâðig.   Than thu [thi] giniodon môst
    - verse[n=3276]: '[himilo rîkeas,]   ef thu it bihalden uuili,'
    - verse[n=3277]: fulgangan godes lêrun."   Thô sprak eft the iungo man
    - verse[n=3278]: '"al hebbiu ik sô gilêstid", quað he,      "sô thu mi lêris nu,'
    - verse[n=3279]: uuordun uuîsis,   sô ik is eo uuiht ni farlêt
    - verse[n=3280]: fan mînero kindiski."   Thô bigan ina Crist sehan
    - verse[n=3281]: an mid is ôgun:   "ên is thar noh nu", quað he,
    - verse[n=3282]: '"uuan thero uuerko:   ef thu is uuilleon haƀas,'
    - verse[n=3283]: that thu [thurhfremid]   thionon môtis
    - verse[n=3284]: hêrron thînumu,   than scalt [thu] that thîn hord nimen,
    - verse[n=3285]: scalt thînan ôduuelon   allan farcôpien,
    - verse[n=3286]: diurie mêðmos,   endi dêlien hêt
    - verse[n=3287]: armun mannun:   than haƀas [thu] aftar thiu
    - verse[n=3288]: hord an himile;   cum thi than gihalden te mi,
    - verse[n=3289]: folgo thi mînaro ferdi:   than haƀas thu friðu sîður."
    - verse[n=3290]: Thô uurðun Kristes [uuord]   kindiungumu manne
    - verse[n=3291]: suîðo an sorgun,   uuas imu sêr hugi,
    - verse[n=3292]: môd umbi herte:   habde mêðmo filu,
    - verse[n=3293]: uuelono geuunnen;   uuende imu eft thanen,
    - verse[n=3294]: uuas imu unôðo   [innan] breostun,
    - verse[n=3295]: an is seƀon suâro.   Sah imu aftar thô
    - verse[n=3296]: Krist alouualdo,   quað it thô, thar he uuelde,
    - verse[n=3297]: te them [is] iungarun geginuuardun,   that uuâri an godes rîki
    - verse[n=3298]: 'unôði ôdagumu manne   up te cumanne:'
    - verse[n=3299]: '"ôður mag man olbundeon,   thoh he sî unmet grôt,'
    - verse[n=3300]: thurh nâðlan gat,   thoh [it] sî naru suîðo,
    - verse[n=3301]: sâftur thurhslôpien,   than mugi cuman thiu siole te himile
    - verse[n=3302]: thes [ôdagan] mannes,   the hêr al haƀad
    - verse[n=3303]: giuuendid an thene uueroldscat   uuilleon sînen,
    - verse[n=3304]: môdgithâhti,   endi ni hugid umbi thie maht godes."
  - chapter[n=XLI]:
    - verse[n=3305]: Imu [anduuordiade   êrthungan] gumo,
    - verse[n=3306]: Sîmon Petrus,   endi seggean bad
    - verse[n=3307]: leoƀan hêrron:   "huat sculun uui thes te lône nimen", quað he,
    - verse[n=3308]: '"gôdes te gelde,   thes uui thurh thîn iungardôm'
    - verse[n=3309]: êgan endi erƀi   al farlêtun
    - verse[n=3310]: hoƀos endi hîuuiski   endi thi te hêrron gicurun,
    - verse[n=3311]: folgodun thînaru ferdi:   huat scal ûs [thes] te frumu    uuerðen,
    - verse[n=3312]: '[langes] te lône?"   Liudeo drohtin'
    - verse[n=3313]: sagde im thô [selƀo]:   "than ik sittien kumu", quað he,
    - verse[n=3314]: '"an thie [mikilan] maht   an themu mârean dage,'
    - verse[n=3315]: thar ik allun scal   irminthiodun
    - verse[n=3316]: '[dômos] adêlien,   than môtun gi mid iuuuomu drohtine thar'
    - verse[n=3317]: 'selƀon sittien   endi môtun thera saca uualdan:'
    - verse[n=3318]: môtun gi Israhelo   eðilifolcun
    - verse[n=3319]: adêlien aftar iro dâdiun:   sô môtun gi thar gidiuride uuesen.
    - verse[n=3320]: Than seggiu ik iu te uuâran:   sô hue sô that an thesaru uueroldi
        giduot,
    - verse[n=3321]: that he thurh mîna minnea   mâgo gesidli
    - verse[n=3322]: liof farlêtid,   thes scal hi hêr lôn niman
    - verse[n=3323]: tehan sîðun tehinfald,   ef he it mid treuuon duot,
    - verse[n=3324]: mid hluttru hugi.   Oƀar that haƀad he ôk himiles lioht,
    - verse[n=3325]: open êuuig lîf."   Bigan imu thô aftar thiu
    - verse[n=3326]: allaro barno bezt   ên biliði seggian,
    - verse[n=3327]: quað that thar ên ôdag man   an êrdagun
    - verse[n=3328]: '[uuâri] undar themu uuerode:   ["the] habde uuelono genôg,'
    - verse[n=3329]: sinkas gisamnod   endi imu [simlun] uuas
    - verse[n=3330]: garu mid goldu   endi mid godouuebbiu,
    - verse[n=3331]: fagarun fratahun   endi imu so filu habde
    - verse[n=3332]: gôdes an is gardun   endi imu [at] gômun sat
    - verse[n=3333]: allaro dago gehuilikes:   habde imu diurlîc lîf,
    - verse[n=3334]: '[blîðsea] an is [benkiun.]   Than uuas thar eft ên biddiendi
        man,'
    - verse[n=3335]: gilêƀod an is lîchamon,   Lazarus uuas he hêten,
    - verse[n=3336]: lag imu dago gehuilikes   at them durun foren,
    - verse[n=3337]: thar he thene ôdagan man   inne uuisse
    - verse[n=3338]: an is gestseli   gôme thiggean,
    - verse[n=3339]: sittien [at] sumble,   endi he [simlun] bêd
    - verse[n=3340]: giarmod thar ûte:   ni môste thar in cuman,
    - verse[n=3341]: ne he ni mahte gebiddien,   that man imu thes brôdes tharod
    - verse[n=3342]: gidragan uueldi,   thes thar fan themu diske niðer
    - verse[n=3343]: antfel undar iro fôti:   ni mahte imu thar ênig [fruma] uuerðen
    - verse[n=3344]: fan themu hêroston, [the] thes hûses giuueld,   [biûtan] that
        thar gengun    [is hundos tô,]
    - verse[n=3345]: likkodun is lîkuundon,   thar he liggiandi
    - verse[n=3346]: hungar tholode;   ni quam imu thar te helpu uuiht
    - verse[n=3347]: fan themu rîkeon manne.   Thô gifragn ik that ina [is] reganogiscapu,
    - verse[n=3348]: thene armon man   is êndago
    - verse[n=3349]: '[gimanoda mahtiun suîð,]   that he manno drôm'
    - verse[n=3350]: ageƀen scolde.   Godes engilos
    - verse[n=3351]: antfengun is ferh   endi lêddun ine forð thanen,
    - verse[n=3352]: that sie an Abrahames barm   thes armon mannes
    - verse[n=3353]: siole gisettun:   thar môste he simlun forð
    - verse[n=3354]: uuesen an uunniun.   Thô quâmun ôk uurdegiscapu,
    - verse[n=3355]: themu ôdagan man   orlaghuîle,
    - verse[n=3356]: that he thit lioht farlêt:   lêða uuihti
    - verse[n=3357]: '[besinkodun] is siole   an thene suarton hel,'
    - verse[n=3358]: '[an] that fern innen   fîundun te uuillean,'
    - verse[n=3359]: begrôƀun ine an gramono hêm.   Thanen mahte he thene gôdan scauuon,
    - verse[n=3360]: Abraham gesehen,   thar he uppe uuas
    - verse[n=3361]: lîƀes an lustun,   endi Lazarus sat
    - verse[n=3362]: blîði an is barme,   berht lôn antfeng
    - verse[n=3363]: allaro is [armôdio,]   endi lag the ôdago man
    - verse[n=3364]: 'hêto an theru helliu,   hriop up thanen:'
    - verse[n=3365]: '"fader Abraham", quað he,   "mi is firinun tharf,'
    - verse[n=3366]: that thu mi an thînumu môdseƀon   mildi uuerðes,
    - verse[n=3367]: lîði an thesaru lognu:   sendi mi [Lazarus] herod,
    - verse[n=3368]: that he mî gefôrea   an thit fern innan
    - verse[n=3369]: caldes uuateres.   Ik hêr quic brinnu
    - verse[n=3370]: hêto an thesaru helliu:   nu is mi thînaro helpono tharf,
    - verse[n=3371]: that he mi aleskie   mid is lutticon fingru
    - verse[n=3372]: tungon mîne,   nu siu têkan haƀad,
    - verse[n=3373]: uƀil arƀedi.   [Inuuidrâdo,]
    - verse[n=3374]: lêðaro sprâka,   alles is mi nu thes lôn cumen."
    - verse[n=3375]: 'Imu [anduuordiade] thô Abraham   - that uuas aldfader -:'
    - verse[n=3376]: '"gehugi thu an thînumu herton", quað he,   "huat thu habdes
        iu'
    - verse[n=3377]: uuelono an uueroldi.   Huat, thu thar alle thîne uunnea farsliti,
    - verse[n=3378]: gôdes an gardun,   sô huat sô thi giƀiðig forð
    - verse[n=3379]: uuerðen [scolde.]   Uuîti tholode
    - verse[n=3380]: Lazarus an themu liohte,   habde    thar lêðes filu,
    - verse[n=3381]: uuîteas an uueroldi.   Bethiu scal he nu [uuelon] êgan,
    - verse[n=3382]: libbien an lustun:   thu scalt thea logna tholan,
    - verse[n=3383]: brinnendi fiur:   ni mag is thi ênig bôte kumen
    - verse[n=3384]: hinana te helliu:   it haƀad the hêlago god
    - verse[n=3385]: sô [gifastnod] mid is faðmun:   ni mag thar faren ênig
    - verse[n=3386]: thegno thurh that [thiustri:]   it is hêr sô thikki undar ûs."
    - verse[n=3387]: Thô sprac eft Abrahame   the erl tegegnes
    - verse[n=3388]: fan theru hêtan hell   endi helpono bad,
    - verse[n=3389]: that he Lazarus   an liudio drôm
    - verse[n=3390]: selƀon sandi:   "that he geseggea thar
    - verse[n=3391]: brôðarun mînun,   huô ik hêr brinnendi
    - verse[n=3392]: thrâuuerk tholon;   si [thar] undar theru [thiodu] sind,
    - verse[n=3393]: si fîƀi undar themu folke:   ik an forhtun bium,
    - verse[n=3394]: that sie im thar faruuirkien,   that sie sculin ôk an thit uuîti
        te mi,
    - verse[n=3395]: an sô grâdag fiur."   Thô imu eft tegegnes sprak
    - verse[n=3396]: Abraham aldfader,   quað that sie thar êo godes
    - verse[n=3397]: an themu landskepi,   liudi habdin,
    - verse[n=3398]: Moyseses gibôd   endi thar managaro tô
    - verse[n=3399]: uuârsaguno uuord:   "ef sie is uuillige sind,
    - verse[n=3400]: that sie that bihalden,   than ni thurƀun sie an [thea] hell
        innen,
    - verse[n=3401]: an that fern faren,   ef sie [gefrummiad] sô,
    - verse[n=3402]: sô thea gebiodad,   [the thea] bôk lesat
    - verse[n=3403]: them liudiun te [lêrun.]   Ef sie thes than ni uuilliad lêstien
        uuiht,
    - verse[n=3404]: thanne ni hôriad sie ôk   themu the [hinan] astâd,
    - verse[n=3405]: man fan dôðe.   Lâte man sie an iro môdseƀon
    - verse[n=3406]: selƀon keosen,   hueðer im suôtiera thunkie
    - verse[n=3407]: te giuuinnanne,   sô lango sô sie an thesaru uueroldi sind,
    - verse[n=3408]: that sie eft uƀil ettha gôd   aftar habbien."
  - chapter[n=XLII]:
    - verse[n=3409]: Sô lêrde he thô thea liudi   liohton uuordon,
    - verse[n=3410]: allaro barno bezt,   endi biliði sagde
    - verse[n=3411]: manag mankunnie   mahtig drohtin,
    - verse[n=3412]: quað that imu [ên] sâlig gumo   samnon bigunni
    - verse[n=3413]: man an morgen,   "endi im mêda gihêt,
    - verse[n=3414]: the hêrosto thes hîuuiskeas,   suîðo *holdlîc lôn",
    - verse[n=3415]: quat that hie iro allaro gihuem   ênna gâƀi
    - verse[n=3416]: '[siloƀrinna] scat.   "Thuo samnodun managa'
    - verse[n=3417]: uueros an is uuîngardon,   - endi hie im uuerc bifalah -
    - verse[n=3418]: âdro an ûhtan.   Sum quam thar ôc an undorn tuo,
    - verse[n=3419]: sum quam thar an middian dag,   man te them uuerke,
    - verse[n=3420]: sum quam thar te nônu,   thuo uuas thiu niguða tîd
    - verse[n=3421]: sumarlanges dages;   sum thar ôc sîðor quam
    - verse[n=3422]: an thia elliftun tîd.   Thuo geng thar âƀand tuo,
    - verse[n=3423]: sunna ti sedle.   Thuo hie selƀo gibôd
    - verse[n=3424]: is ambahtion,   erlo drohtin,
    - verse[n=3425]: that man thero [manno] gihuem   is meoda forguldi,
    - verse[n=3426]: them erlon arƀidlôn;   hiet thiem at êrist geƀan.
    - verse[n=3427]: thia [thar at] lezt uuârun,   liudi cumana,
    - verse[n=3428]: uueros te them [uuerke,]   endi mid is uuordon gibôd,
    - verse[n=3429]: that man them mannon   iro mieda forguldi
    - verse[n=3430]: alles at aftan,   them thar quâmun at êrist tuo
    - verse[n=3431]: uuillendi te them uuerke.   Uuândun sia suîðo,
    - verse[n=3432]: that man im mêra lôn   [gimacod] habdi
    - verse[n=3433]: uuið iro araƀedie:   than man im allon gaf,
    - verse[n=3434]: them liudeon gilîco.   Lêð uuas that suîðo,
    - verse[n=3435]: 'allon them ando,   them thar quâmun at êrist tuo:'
    - verse[n=3436]: '"uui quâmun hier an moragan", quâðun sia,   "endi tholodun hier
        manag te dage'
    - verse[n=3437]: araƀiduuerco,   huîlon unmet hêt,
    - verse[n=3438]: scînandia sunna:   nu ni giƀis thu ûs scattes than mêr,
    - verse[n=3439]: thie thu them ôðron duos,   thia hier êna huîla
    - verse[n=3440]: uuâron an thînon uuerke."   Thuo habda eft is uuord garo
    - verse[n=3441]: thie [hêrosto] thes hîuuiskes,   quat [that] hie im ni habdi
        gihêtan than mêr
    - verse[n=3442]: uuerðes uuið iro uuerke:   "huat, ik giuuald hebbiu", quathie,
    - verse[n=3443]: '"that ik iu allon gilîco muot   lôn forgeldan,'
    - verse[n=3444]: iuues uuerkes uuerð."   Than uualdandi Crist
    - verse[n=3445]: mênda im thoh mêra thing,   thoh hie oƀar that manno folc
    - verse[n=3446]: fan them uuîngardon sô   uuordon sprâki,
    - verse[n=3447]: huô thar unefno   erlos quâmun,
    - verse[n=3448]: uueros te them uuerke.   Sô sculun fan thero uueroldi duon
    - verse[n=3449]: manncunnies barn   an that mârio lioht,
    - verse[n=3450]: gumon an godes uuang:   sum biginnit ina giriuuan sân
    - verse[n=3451]: an is kindiski,   haƀit im [gicoranan] muod,
    - verse[n=3452]: uuilleon guodan,   uueroldsaca mîðit,
    - verse[n=3453]: farlâtit is lusta;   ni mag ina is lîkhamo
    - verse[n=3454]: an unspuod forspanan:   spâhiða lînot,
    - verse[n=3455]: '[godes] êu,   gramono forlâtit,'
    - verse[n=3456]: uurêðaro uuillion,   duot im sô te is uueroldi forð,
    - verse[n=3457]: lêstit sô an theson liohte,   [antthat] im is lîƀes cumit,
    - verse[n=3458]: 'aldres âƀand;   giuuîtit im than [upuuegos:'
    - verse[n=3459]: thar] uuirðit im is araƀedi   all gilônot,
    - verse[n=3460]: fargoldan mid guodu   an godes rîkie.
    - verse[n=3461]: That mêndun thia uuuruhteon,   thia an them uuîngardon
    - verse[n=3462]: âdro an ûhta   arƀidlîco
    - verse[n=3463]: uuerc bigunnun   endi thuruuuonodun forð,
    - verse[n=3464]: erlos unt âƀand.   Sum thar ôc an undern quam,
    - verse[n=3465]: habda thuo farmerrid,   [thia] moraganstunda
    - verse[n=3466]: thes daguuerkes forduolon;   sô duot doloro filo,
    - verse[n=3467]: gimêdaro manno:   drîƀit im mislîc thing
    - verse[n=3468]: gerno an is iuguði,   - haƀit im gelpquidi
    - verse[n=3469]: lêða [gilînot]   endi lôsuuord manag -,
    - verse[n=3470]: antthat is kindiski   farcuman uuirđit,
    - verse[n=3471]: that ina after is iuguði   godes anst manot
    - verse[n=3472]: blîði an is brioston;   fâhit im te beteron than
    - verse[n=3473]: uuordon endi uuercon,   lêdit im is uuerold mid thiu,
    - verse[n=3474]: is aldar ant thena endi:   cumit im alles lôn
    - verse[n=3475]: an godes rîkie,   gôdaro uuerko.
    - verse[n=3476]: Sum mann [than] midfiri   mên farlâtid,
    - verse[n=3477]: suâra sundiun,   fâhit im an sâlig thing,
    - verse[n=3478]: biginnit im thuru godes craft   guodaro uuerco,
    - verse[n=3479]: buotit balosprâka,   lâtit im is [bittrun] dâd
    - verse[n=3480]: an is hugie hreuuan;   cumit im thiu helpa fon gode,
    - verse[n=3481]: that im gilêstid thie gilôƀo,   sô lango sô im is lîf uuarod;
    - verse[n=3482]: farit im forð mid thiu,   antfâhit is mieda,
    - verse[n=3483]: guod lôn at gode;   ni sindun êniga geƀa beteran.
    - verse[n=3484]: Sum biginnit [than] ôc furðor,   than hie ist fruodot mêr,
    - verse[n=3485]: is aldares afheldit,   - than biginnat im is uƀilon uuerc
    - verse[n=3486]: lêðon an theson liohte,   than ina lêra godes
    - verse[n=3487]: gimanod an is muode:   uuirðit im mildera hugi,
    - verse[n=3488]: thurugengit im mid guodu   endi geld nimit,
    - verse[n=3489]: hôh himilrîki,   than hie hinan uuendit,
    - verse[n=3490]: uuirðit im is mieda sô sama,   sô them man    *nun uuarð,
    - verse[n=3491]: thea thar te [nônu] dages,   an thea nigunda tîd,
    - verse[n=3492]: an thene uuîngardon   uuirkean quâmun.
    - verse[n=3493]: Sum uuirðid than sô suîðo gefrôdot,   sô he ni uuili is sundea
        bôtien,
    - verse[n=3494]: ac he ôkid sie mid uƀilu gehuilicu,   antat imu is âƀand nâhid,
    - verse[n=3495]: is [uuerold] endi is uunnea farslîtid;   than beginnid he imu
        [uuîti andrêden],
    - verse[n=3496]: '[is sundeon uuerðad imu] sorga an môde:   gehugid [huat] he
        selƀo gefrumide'
    - verse[n=3497]: grimmes than [lango], the he môste is [iuguðeo] neoten;   ni
        mag than mid ôðru gôdu gibôtien
    - verse[n=3498]: thea dâdi, thea he sô derƀea gefrumide,   ac he slehit allaro
        dago gehuilikes
    - verse[n=3499]: an is breost mid bêðiun handun   endi uuôpit sie mid bittrun
        trahnun,
    - verse[n=3500]: hlûdo he sie mid hofnu kûmid,   bidid thene hêlagon drohtin
    - verse[n=3501]: mahtigne, that he imu mildi uuerðe:   ni lâtid [imu] sîðor is
        môd gituîflien;
    - verse[n=3502]: sô êgrohtful is, the thar alles geuueldid:   he ni uuili ênigumu
        irmin[manne]
    - verse[n=3503]: faruuernien uuillean sînes;   fargiƀid imu uualdand selƀo
    - verse[n=3504]: hêlag [himilrîki:]   than is imu giholpen sîður.
    - verse[n=3505]: Alle sculun sie thar êra antfâhen,   thoh sie tharod te ênaru
        tîdi
    - verse[n=3506]: ni kumen, that [kunni manno],   thoh [uuili] imu the craftigo
        drohtin,
    - verse[n=3507]: 'gilônon allaro liudio   [sô huilicumu], sô hêr is gilôƀon antfâhit:'
    - verse[n=3508]: '[ên] himilrîki   giƀid he allun theodun,'
    - verse[n=3509]: mannun te mêdu.   That mênde mahtig Krist,
    - verse[n=3510]: barno that bezte,   thô he that biliði sprak,
    - verse[n=3511]: huô thar te them uuîngardun   uurhteon quâmin,
    - verse[n=3512]: man mislîco:   thoh nam is mêde gehue
    - verse[n=3513]: fulle te [is] frôian.   Sô sculun firiho barn
    - verse[n=3514]: at gode selƀumu   geld antfâhen,
    - verse[n=3515]: suîðo leoƀlîc lôn,   thoh sie sume [sô late uuerðan.]
  - chapter[n=XLIII]:
    - verse[n=3516]: Hêt imu thô thea is gôdan   iungaron nâhor
    - verse[n=3517]: tueliƀi gangan   -    thea uuârun imu triuuuiston
    - verse[n=3518]: man oƀar erðu -,   sagde im mahtig [selƀo
    - verse[n=3519]: ôðersîðu,]   huilic imu [thar arƀedi]
    - verse[n=3520]: tôuuard uuârun:   "thes ni mag ênig tueho uuerðen", quað he.
    - verse[n=3521]: Quað that sie thô te Hierusalem   an that Iudeono folc
    - verse[n=3522]: lîðan scoldin:   "thar uuirðid all gilêstid sô,
    - verse[n=3523]: gefrumid undar themu folke,   sô it an furndagun
    - verse[n=3524]: uuîse man be mi   uuordun gesprâkun.
    - verse[n=3525]: Thar sculun mi farcôpon   undar thea craftigon thiod,
    - verse[n=3526]: heliðos te theru hêri;   thar uuerðat mîna hendi [gebundana,]
    - verse[n=3527]: faðmos uuerðad mi thar gefastnod;   filu scal ik thar [githoloian,]
    - verse[n=3528]: hoskes gihôrien   endi harmquidi,
    - verse[n=3529]: '[bismer]sprâka   endi bihêtuuord manag;'
    - verse[n=3530]: sie uuêgeat mi te uundron   uuâpnes eggiun,
    - verse[n=3531]: bilôsiad mi lîƀu:   ik te thesumu liohte scal
    - verse[n=3532]: thurh drohtines craft   fan dôðe astanden
    - verse[n=3533]: an thriddeon dage.   Ni quam ik undar thesa theoda [herod
    - verse[n=3534]: te thiu,] that mîn eldibarn   arƀed habdin,
    - verse[n=3535]: that mi thionodi thius [thiod:]   ni uuilliu ik is sie thiggien
        nu,
    - verse[n=3536]: fergon thit folcskepi,   ac ik scal imu te frumu [uuerðen],
    - verse[n=3537]: theonon imu theolîco   endi for alla thesa theoda geƀen
    - verse[n=3538]: seole mîne.   Ik uuilliu sie selƀo nu
    - verse[n=3539]: lôsien mid mînu lîƀu,   thea hêr lango bidun,
    - verse[n=3540]: mankunnies manag,   [mînara] helpa."
    - verse[n=3541]: Fôr imu thô forðuuardes   - habde imu [fasten] hugi,
    - verse[n=3542]: blîðean an is breostun   barn drohtines -
    - verse[n=3543]: '[uuelda] im te Hierusalem   Iudeo folkes'
    - verse[n=3544]: uuilleon uuîsan:   he conste thes uuerodes sô garo
    - verse[n=3545]: hetigrimmen hugi   endi [hardan] strîd,
    - verse[n=3546]: uurêðan uuilleon.   Uuerod [sîðode]
    - verse[n=3547]: furi Hierichoburg;   uuas the godes sunu,
    - verse[n=3548]: mahtig undar [thero menigi.   Thar sâtun tuênie] man bi uuege,
    - verse[n=3549]: blinde uuârun sie bêðie:   uuas im bôtono    tharf,
    - verse[n=3550]: that sie gehêldi   heƀenes uualdand,
    - verse[n=3551]: huand sie sô lango   liohtes tholodun,
    - verse[n=3552]: managa huîla.   Sie gihôrdun thô that megin faren
    - verse[n=3553]: endi frâgodun sân   firiuuitlîco
    - verse[n=3554]: '[reginiblindun,]   huilic thar rîki man'
    - verse[n=3555]: undar themu folcskepi   furista uuâri,
    - verse[n=3556]: hêrost an hôƀid.   Thô sprac im ên helið angegin,
    - verse[n=3557]: quað that thar Hiesu Crist   fan [Galilealande,]
    - verse[n=3558]: hêleandero bezt   hêrost uuâri,
    - verse[n=3559]: fôri mid is folcu.   Thô uuarð frâhmôd hugi
    - verse[n=3560]: bêðiun them blindun mannun,   thô sie that barn godes
    - verse[n=3561]: uuissun under themu uuerode:   hreopun im thô mid iro uuordun
        tô,
    - verse[n=3562]: 'hlûdo te themu hêlagon Criste,   bâdun that he im helpe gerêdi:'
    - verse[n=3563]: '"drohtin Dauides sunu:   uuis ûs mid thînun dâdiun mildi,'
    - verse[n=3564]: neri ûs af thesaru nôdi,   sô thu ginôge dôs
    - verse[n=3565]: manno kunnies:   thu bist managun gôd,
    - verse[n=3566]: hilpis endi hêlis."   Tho bigan im that heliđo folc
    - verse[n=3567]: uuerien mid uuordun,   that sie an uualdand Krist
    - verse[n=3568]: sô hlûdo ni hriopin.   Si ni uueldun [im] hôrien te thiu,
    - verse[n=3569]: ac sie simla mêr endi mêr   oƀar that manno folc
    - verse[n=3570]: hlûdo hreopun.   Hêleand gestôd,
    - verse[n=3571]: allaro barno bezt,   hêt sie [thô] brengien te imu,
    - verse[n=3572]: lêdien thurh thea liudi,   sprak im listiun tô
    - verse[n=3573]: '[mildlîco] for theru menegi:   "huat uuilliad [git] mînaro hêr",
        quað he,'
    - verse[n=3574]: '"helpono [habbien?"]   Sie bâdun ina hêlagna,'
    - verse[n=3575]: that he im ira ôgon   opana gidâdi,
    - verse[n=3576]: farliuui theses liohtes,   that sie liudio drôm,
    - verse[n=3577]: suikle sunnun [scîn]   gisehen môstin,
    - verse[n=3578]: uulitiscônie uuerold.   Uualdand frumide,
    - verse[n=3579]: hrên sie thô mid is handun,   dede is helpe thar tô,
    - verse[n=3580]: that them blindun thô   bêðium uurðun
    - verse[n=3581]: ôgon gioponod,   that sie erðe endi himil
    - verse[n=3582]: thurh craft godes   [antkiennien] mahtun,
    - verse[n=3583]: lioht endi liudi.   Thô sagdun sie lof gode,
    - verse[n=3584]: diurdun    [ûsan drohtin,]   thes sie dages liohtes
    - verse[n=3585]: brûcan môstun:   geuuitun im bêðie mid imu,
    - verse[n=3586]: folgodun is ferdi:   uuas im thiu fruma giƀiðig,
    - verse[n=3587]: endi ôk uualdandes uuerk   uuîdo gekûðid,
    - verse[n=3588]: managun gimârid.
  - chapter[n=XLIV]:
    - verse[n=3588]: Thar uuas sô mahtiglîc
    - verse[n=3589]: biliði gibôknid,   thar the blindon man
    - verse[n=3590]: bi themu uuege sâtun,   uuîti tholodun,
    - verse[n=3591]: liohtes lôse:   that mênid thoh liudio barn,
    - verse[n=3592]: al mancunni,   huô sie mahtig god
    - verse[n=3593]: an themu anaginne   thurh is ênes craft
    - verse[n=3594]: '[sinhîun tuê]   selƀo giuuarhte,'
    - verse[n=3595]: Âdam endi Êvan:   fargaf im upuuegos,
    - verse[n=3596]: '[himilo rîki;]   ac thô uuarð im the hatola te nâh,'
    - verse[n=3597]: fîund mid fêknu   endi mid firinuuerkun,
    - verse[n=3598]: bisuêk sie mid sundiun,   that sie sinscôni,
    - verse[n=3599]: lioht farlêtun:   uurðun an lêðaron stedi,
    - verse[n=3600]: an thesen middilgard   man faruuorpen,
    - verse[n=3601]: tholodun hêr an thiustriu   [thiodarƀedi,]
    - verse[n=3602]: 'uunnun uuracsîðos,   uuelon tharƀodun:'
    - verse[n=3603]: fargâtun godes rîkies,   gramon theonodun,
    - verse[n=3604]: fîundo barnun;   sie guldun is im mid [fiuru] lôn
    - verse[n=3605]: an theru hêton [helliu.]   Bethiu uuârun siu an iro hugi blinda
    - verse[n=3606]: an thesaru middilgard,   menniscono barn,
    - verse[n=3607]: huand siu [ine] ni [antkiendun,]   craftagne god,
    - verse[n=3608]: himilisken hêrron,   thene [the] sie mid is handun giscôp,
    - verse[n=3609]: giuuarhte an is uuillion.   Thius uuerold uuas thô sô farhuerƀid,
    - verse[n=3610]: bithuungen an thiustrie,   an thiodarƀidi,
    - verse[n=3611]: an dôðes dalu:   sâtun im thô bi theru drohtines strâtun
    - verse[n=3612]: 'iâmarmôde,   godes helpe bidun:'
    - verse[n=3613]: siu ni mahte im [thô] êr uuerðen,   êr than uualdand god
    - verse[n=3614]: an thesan middilgard,   mahtig drohtin,
    - verse[n=3615]: is selƀes sunu   [sendien uueldi]
    - verse[n=3616]: that he lioht antluki   liudio barnun,
    - verse[n=3617]: oponodi im êuuig lîf,   that sie thene [alouualdon
    - verse[n=3618]: mahtin] antkennien uuel,   craftagna [god.]
    - verse[n=3619]: Ôk mag ik giu    [gitellien,]   of gi thar tô uuilliad
    - verse[n=3620]: huggien endi hôrien,   that gi thes hêliandes [mugun]
    - verse[n=3621]: craft antkennien,   huô is kumi uurðun
    - verse[n=3622]: an thesaru middilgard   managun te [helpu,]
    - verse[n=3623]: ia huat he mid them dâdiun   drohtin selƀo
    - verse[n=3624]: manages mênde,   ia behuiu thiu mârie burg
    - verse[n=3625]: Hiericho hêtid,   [thiu] thar an Iudeon [stâd]
    - verse[n=3626]: gimacod mid mûrun:   thiu is aftar themu mânen [ginemnid],
    - verse[n=3627]: aftar themu [torhten] tungle:   he ni mag is tîdi bemîðen,
    - verse[n=3628]: ac he dago gehuilikes   duod [ôðerhueðer,]
    - verse[n=3629]: uuanod ohtho uuahsid.   Sô dôd an thesaro uueroldi hêr,
    - verse[n=3630]: 'an thesaru middilgard   menniscono barn:'
    - verse[n=3631]: farad endi folgod,   frôde sterƀad,
    - verse[n=3632]: uuerðad eft iunga   aftar kumane,
    - verse[n=3633]: uueros auuahsane,   unttat sie eft uurd farnimid.
    - verse[n=3634]: That mênde that barn godes,   thô he fon theru burgi fôr,
    - verse[n=3635]: the gôdo fan Hiericho,   that ni mahte êr uuerðen gumono barnun
    - verse[n=3636]: thiu [blindia] gibôtid,   that sie that berhte lioht,
    - verse[n=3637]: gisâhin sinscôni,   êr than he selƀo hêr
    - verse[n=3638]: an thesaru middilgard   menniski antfeng,
    - verse[n=3639]: flêsk [endi] lîchamon.   Thô uurðun thes firiho barn
    - verse[n=3640]: '[giuuar] an thesaru uueroldi,   the hêr an uuîtie êr,'
    - verse[n=3641]: sâtun an sundiun   gisiunies lôse,
    - verse[n=3642]: tholodun an thiustrie,   - [sie] afsôƀun that uuas [thesaru thiod]
        kuman
    - verse[n=3643]: hêleand te helpu   fan heƀenrîkie,
    - verse[n=3644]: Crist allaro cuningo best;   sie mahtun is antkennien sân,
    - verse[n=3645]: gifôlien is fardio.   Thô sie [sô] filu hriopun,
    - verse[n=3646]: the man te themu mahtigon gode,   that im mildi aftar thiu
    - verse[n=3647]: uualdand uurði.   Than uueridun [im] suîðo
    - verse[n=3648]: thia suârun sundeon,   the sie im êr [selƀon] gidâdun,
    - verse[n=3649]: '[lettun] sie thes gilôbon.   Sie ni mahtun them liudiun [thoh]'
    - verse[n=3650]: biuuerien iro uuilleon,   ac sie [an] uualdand god
    - verse[n=3651]: hlûdo hriopun,   antat he im iro hêli fargaf,
    - verse[n=3652]: that sie sinlîf   gisehen [môstin,]
    - verse[n=3653]: open êuuig lioht   endi an faren
    - verse[n=3654]: an thiu berhtun bû.   That mêndun thea blindun man,
    - verse[n=3655]: the thar bi Hierichoburg   te themu godes barne
    - verse[n=3656]: hlûdo hriopun,   that he im iro hêli farlihi,
    - verse[n=3657]: liohtes an thesumu lîƀe:   than [im thea liudi] sô filu
    - verse[n=3658]: uueridun mid uuordun,   thea thar an themu uuege fôrun
    - verse[n=3659]: biforen endi bihinden:   sô dôt thea firinsundeon
    - verse[n=3660]: an thesaru middilgard   [mankunnie.]
    - verse[n=3661]: Hôriad nu huô thie blindun,   sîður im gibôtid uuarð,
    - verse[n=3662]: that sie sunnun lioht   gesehen môstun,
    - verse[n=3663]: huô si thô dâdun:   geuuitun im [mid iro] drohtine samad,
    - verse[n=3664]: folgodun is ferdi,   sprâkun filu uuordo
    - verse[n=3665]: themu landes hirdie [te] loƀe:   sô dôd im noh liudio barn
    - verse[n=3666]: uuîdo aftar thesaru uueroldi,   sîður im uualdand [Crist]
    - verse[n=3667]: geliuhte mid is lêrun   endi im lîf êuuig,
    - verse[n=3668]: godes rîki [fargaf]   gôdun mannun,
    - verse[n=3669]: hôh himiles lioht   endi is helpe thar tô,
    - verse[n=3670]: sô huemu sô that giuuerkod,   that he môti themu is uuege folgon.
  - chapter[n=XLV]:
    - verse[n=3671]: '[Thô nâhide]   neriendo Crist,'
    - verse[n=3672]: the gôdo te Hierusalem.   Quam imu thar tegegnes filu
    - verse[n=3673]: uuerodes an uuilleon   uuel huggendies,
    - verse[n=3674]: antfengun ina fagaro   endi imu biforen [streidun]
    - verse[n=3675]: thene uueg mid iro giuuâdiun   endi mid uurtiun sô same,
    - verse[n=3676]: mid berhtun blômun   endi mid bômo tôgun,
    - verse[n=3677]: that feld mid fagaron palmun,   al sô is fard geburide,
    - verse[n=3678]: that the godes sunu   gangan uuelde
    - verse[n=3679]: te theru mârean burg.   Huarf ina megin umbi
    - verse[n=3680]: '[liudio] an lustun,   endi lofsang [ahôf]'
    - verse[n=3681]: that uuerod an uuilleon:   sagdun uualdande thank,
    - verse[n=3682]: thes thar selƀo quam   sunu Dauides
    - verse[n=3683]: uuîson thes uuerodes.      Thô gesah uualdand Krist
    - verse[n=3684]: the gôdo te Hierusalem,   gumono bezta,
    - verse[n=3685]: blîcan thene [burges] uual   endi bû Iudeono,
    - verse[n=3686]: hôha horn[seli]   endi ôk that hûs godes,
    - verse[n=3687]: allaro uuîho [uunsamost].   Thô uuel imu an innen
    - verse[n=3688]: hugi [uuið] is herte:   thô ni mahte that hêlage barn
    - verse[n=3689]: uuôpu auuîsien,   sprak thô uuordo filu
    - verse[n=3690]: 'hriuuiglîco -   uuas imu is hugi sêreg -:'
    - verse[n=3691]: '"uuê uuarð thi, Hierusalem", quað he,   "thes thu te uuârun
        ni [uuêst]'
    - verse[n=3692]: thea [uurdegiskefti],   the thi noh giuuerðen sculun,
    - verse[n=3693]: huô thu noh [uuirðis] [behabd]   heries craftu
    - verse[n=3694]: endi thi bisittiad   slîð[môde] man,
    - verse[n=3695]: fîund mid folcun.   Than ni haƀas thu friðu huergin,
    - verse[n=3696]: mundburd mid mannun:   lêdiad thi hêr [manage] tô
    - verse[n=3697]: ordos endi eggia,   orlegas [uuord,]
    - verse[n=3698]: farfioth thîn folcskepi   fiures liomon,
    - verse[n=3699]: these [uuîki] auuôstiad,   uuallos hôha
    - verse[n=3700]: felliad [te foldun:]   ni [afstâd] is felis nigiean,
    - verse[n=3701]: stên oƀar ôðrumu,   ak uuerðad thesa stedi uuôstia
    - verse[n=3702]: umbi Hierusalem   Iudeo liudeo,
    - verse[n=3703]: huand sie ni antkenniad,   that im kumana sind
    - verse[n=3704]: iro tîdi tôuuardes,   ac sie habbiad im tuîflien hugi,
    - verse[n=3705]: ni uuitun that iro uuîsad   uualdandes craft."
    - verse[n=3706]: Giuuêt imu thô mid theru menegi   manno drohtin
    - verse[n=3707]: an thea berhton burg.   Sô thô that barn godes
    - verse[n=3708]: innan Hierusalem   mid thiu gumono folcu,
    - verse[n=3709]: '[sêg] mid thiu gesîðu,   thô uuarð [thar] allaro sango mêst,'
    - verse[n=3710]: hlûd stemnie [afhaƀen]   hêlagun uuordun,
    - verse[n=3711]: loƀodun thene landes [uuard]   liudio menegi,
    - verse[n=3712]: barno that bezte;   thiu burg uuarð an hrôru,
    - verse[n=3713]: that folc uuarð an forhtun   endi frâgodun sân,
    - verse[n=3714]: hue that uuâri,   that thar mid [thiu uuerodu] quam,
    - verse[n=3715]: mid theru mikilon menegi.   Thô sprak im ên man angegin,
    - verse[n=3716]: quað that thar Hiesu Crist   fan    Galileo lande,
    - verse[n=3717]: fan Nazarethburg   neriand quâmi,
    - verse[n=3718]: uuitig uuârsago   themu uuerode te helpu.
    - verse[n=3719]: Thô uuas them Iudiun,   the imu êr grame uuârun,
    - verse[n=3720]: unholde an hugi,   harm an môde,
    - verse[n=3721]: that imu thea [liudi sô filu]   lofsang uuarhtun,
    - verse[n=3722]: diurdun iro drohtin.   Thô gengun dolmôde,
    - verse[n=3723]: that sie uuið uualdand Crist   uuordun sprâkun,
    - verse[n=3724]: bâdun that he that gesîði   suîgon hêti,
    - verse[n=3725]: letti thea liudi,   that sie imu lof sô filu
    - verse[n=3726]: uuordun ni uuarhtin:   "it is thesumu uuerode lêð", quâðun sie,
    - verse[n=3727]: '"thesun burgliudiun."   Thô sprak eft [that] barn godes:'
    - verse[n=3728]: '"ef gi sie amerriad", quað he,   "that hêr ni [môtin] manno
        barn'
    - verse[n=3729]: uualdandes craft   uuordun diurien,
    - verse[n=3730]: than sculun it hrôpen thoh   harde stênos
    - verse[n=3731]: for thesumu folcskepi,   felisos starka,
    - verse[n=3732]: êr than it eo belîƀe,   [neƀo] man is lof [spreke]
    - verse[n=3733]: uuîdo aftar thesaru [uueroldi."]   Thô he an thene uuîh innen,
    - verse[n=3734]: geng an that godes hûs:   fand thar Iudeono filu,
    - verse[n=3735]: mislîke man,   manage atsamne,
    - verse[n=3736]: thea im thar côpstedi   gikoran habdun,
    - verse[n=3737]: mangodun im thar mid manages huî:   muniterias sâtun
    - verse[n=3738]: an themu uuîhe innan,   habdun iro uuesl gidago
    - verse[n=3739]: garu te geƀanne.   That uuas themu godes barne
    - verse[n=3740]: al an andun:   drêf sie ut thanen
    - verse[n=3741]: rûmo fan themu rakude,   quað that uuâri [rehtara] dâd,
    - verse[n=3742]: that thar te bedu fôrin   barn Israheles
    - verse[n=3743]: '"endi an thesumu mînumu hûse   helpono [biddean,]'
    - verse[n=3744]: '[that sia sigidrohtin   sundiono tuomie,]'
    - verse[n=3745]: '[than] hêr [theoƀas an]   thingstedi halden,'
    - verse[n=3746]: thea faruuarhton uueros   [uuehsal] drîƀan,
    - verse[n=3747]: unreht [ênfald.]   Ne gi êniga êra ni uuitun
    - verse[n=3748]: theses godes hûses,   Iudeo liudi."
    - verse[n=3749]: Sô rûmde he thô endi rekode,   rîki drohtin,
    - verse[n=3750]: that hêlaga hûs   endi an helpun uuas
    - verse[n=3751]: managumu mankunnie,   them the is mikilon craft
    - verse[n=3752]: '[ferrene] gefrugnun   endi thar gifaran quâmun'
    - verse[n=3753]: oƀar langan uueg.   Uuarð    thar lêf so manag,
    - verse[n=3754]: halt gihêlid   endi hâf sô same,
    - verse[n=3755]: blindun gibôtid.   Sô dede that barn godes
    - verse[n=3756]: uuilliendi [themu] uuerode,   huand al an is giuueldi stêd
    - verse[n=3757]: umbi thesaro liudio lîf   endi ôk umbi thit land sô same.
  - chapter[n=XLVI]:
    - verse[n=3758]: Stôd imu thô fora themu uuîhe   uualdandeo Crist,
    - verse[n=3759]: liof landes uuard,   endi imu thero liudio hugi,
    - verse[n=3760]: iro uuilleon aftaruuarode:   gisah uuerod mikil
    - verse[n=3761]: an that mârie hûs   mêðmos fôrien,
    - verse[n=3762]: geƀon mid goldu   endi mid goduuuebbiu,
    - verse[n=3763]: diuriun fratahun.   That al [drohtin Crist]
    - verse[n=3764]: uuarode uuîslîco.   Thô quam thar ôk ên uuidouua tô,
    - verse[n=3765]: idis armscapen,   endi te themu alaha geng
    - verse[n=3766]: endi siu an that [tresurhûs]   tuêne legde
    - verse[n=3767]: êrîne scattos:   uuas iru ênfald hugi,
    - verse[n=3768]: uuillean gôdes.   Thô sprak uualdand Crist,
    - verse[n=3769]: the [gumo] uuið is giungaron,   quað [that] siu thar geƀa brâhti
    - verse[n=3770]: 'mêron mikilu   than elcor ênig mannes sunu:'
    - verse[n=3771]: '"ef hêr ôdaga man", quað he,   "êra brâhtun,'
    - verse[n=3772]: mêðomhord manag,   sie lêtun im [mêr] at hûs
    - verse[n=3773]: uuelona geuunnen.   Ni dede thius uuidouua sô,
    - verse[n=3774]: ac siu te thesumu alahe gaf   al that siu habde
    - verse[n=3775]: uuelono geuunnen,   sô [siu] iru uuiht ni [farlêt]
    - verse[n=3776]: gôdes an iro gardun.   Bethiu sind ira geƀa mêron,
    - verse[n=3777]: uualdande uuerða,   huand siu it mid sulicumu [uuilleon] dede
    - verse[n=3778]: te thesumu godes hûse.   Thes scal siu geld niman,
    - verse[n=3779]: suîðo langsam lôn,   thes siu sulican gilôƀon haƀad."
    - verse[n=3780]: Sô gifragn ik that thar an themu uuîhe   [uualdandeo] Crist
    - verse[n=3781]: allaro dago gehuilikes,   drohtin manno,
    - verse[n=3782]: uuîsde mid uuordun.   Stôd ine uuerod umbi,
    - verse[n=3783]: grôt folc Iudeono,   gihôrdun is gôdan uuord,
    - verse[n=3784]: suôtea seggian.   Sum sô sâlig uuarð
    - verse[n=3785]: manno undar theru menegi,   that it bigan an is môd hladen;
    - verse[n=3786]: lînodun im thea lêra,   the the landes    uuard
    - verse[n=3787]: al be biliðiun [sprak,]   barn drohtines.
    - verse[n=3788]: Sumun uuârun eft so lêða   lêra Cristes,
    - verse[n=3789]: uualdandes uuord:   uuas im uuiðermôd hugi
    - verse[n=3790]: allun them, the an themu heriskepi   [hêrost] uuârun,
    - verse[n=3791]: furiston an themu folke:   fâres hugdun
    - verse[n=3792]: uurêða mid iro uuordun -   habdun im uuiðersakon
    - verse[n=3793]: gihaloden te helpu,   thes hêroston man,
    - verse[n=3794]: Erodeses thegan,   the thar anduuard stôd
    - verse[n=3795]: uurêðes uuillean,   that he iro uuord oƀarhôrdi -
    - verse[n=3796]: ef sie ina forfengin,   that sie ina than feteros an,
    - verse[n=3797]: thea liudi liðobendi   leggien môstin,
    - verse[n=3798]: sundea lôsan.   Thô gengun im thea gesîðos tô
    - verse[n=3799]: bittra gihugde,   that sie [uuið] that barn godes,
    - verse[n=3800]: 'uurêða uuiðersakon   uuordun sprâkun:'
    - verse[n=3801]: '"huat, thu bist êosago", quâðun sie,   "allun thiodun,'
    - verse[n=3802]: uuîsis uuâres sô filu:   nis thi [uuerðeouuiht]
    - verse[n=3803]: te bimîðanne   manno niênumu
    - verse[n=3804]: umbi is [rîkidôm,]   neƀo thu [simlun] that reht sprikis
    - verse[n=3805]: endi an thene godes uueg   gumono gesîði
    - verse[n=3806]: lêdis mid thinun lêrun:   ni mag thi laster man
    - verse[n=3807]: fîđan undar [thesumu] folke.   Nu uui thi frâgon sculun.
    - verse[n=3808]: rîki thiodan,   huilic reht haƀad
    - verse[n=3809]: the kêsur fan Rûmu,   the imu te thesumu [kunnie] herod
    - verse[n=3810]: tinsi sôkid   endi gitald haƀad,
    - verse[n=3811]: huat uui imu gelden [sculin]   gêro gehuilikes
    - verse[n=3812]: '[hôƀidscatto.]   Saga huat thi thes an [thînumu] hugi thunkea:'
    - verse[n=3813]: is it reht the nis?   Râd for thînun
    - verse[n=3814]: landmêgun uuel:   ûs is thînaro lêrono tharf."
    - verse[n=3815]: Sie uueldun that he it antquâði:   than mahte he thoh antkennien
        uuel
    - verse[n=3816]: iro [uurêðon] uuilleon:   "te huî gi uuârlogon", quað he,
    - verse[n=3817]: '"fandot mîn sô frôkno?   Ni scal iu that te frumu uuerðen,'
    - verse[n=3818]: that gi dreogerias   darnungo [nu]
    - verse[n=3819]: uuilliad mi farfâhen."   Hêt he thô forð dragan
    - verse[n=3820]: te scauuonne    the scattos,   "the gi sculdige sind
    - verse[n=3821]: an that geld [geƀen]."   Iudeon drôgun
    - verse[n=3822]: '[ênna] siluƀrinna forð:   sâhun manage tô,'
    - verse[n=3823]: huô he uuas gemunitod:   uuas an middien skîn
    - verse[n=3824]: thes kêsures biliði   - that mahtun sie antkennien uuel -,
    - verse[n=3825]: iro hêrron hôƀidmâl.   Thô frâgode [sie] the hêlago Crist,
    - verse[n=3826]: aftar huemu thiu gelîcnessi   gilegid uuâri.
    - verse[n=3827]: Sie quâðun that it uuâri   uueroldkêsures
    - verse[n=3828]: fan Rûmuburg,   ["thes] the alles theses rîkes haƀad
    - verse[n=3829]: geuuald an thesaru uueroldi."   "Than uuilliu ik iu te uuârun
        [hêr]", quað he,
    - verse[n=3830]: '["selƀo] seggian,   that gi imu sîn geƀad,'
    - verse[n=3831]: uueroldhêrron is geuunst,   endi uualdand gode
    - verse[n=3832]: selliad, that thar sîn ist:   that sculun iuuua seolon uuesen,
    - verse[n=3833]: gumono gêstos."   Thô uuarð thero Iudeono hugi
    - verse[n=3834]: geminsod an themu mahle:   ni mahtun the mênscaðon
    - verse[n=3835]: uuordun geuuinnen,   sô iro uuilleo geng,
    - verse[n=3836]: that sie ina farfengin,   huand imu that friðubarn godes
    - verse[n=3837]: uuardode uuið the uurêðon   endi im uuâr angegin,
    - verse[n=3838]: sôðspel sagde,   thoh sie ni uuârin sô sâlige te thiu,
    - verse[n=3839]: that sie it sô [farfengin],   sô it iro fruma uuâri.
  - chapter[n=XLVII]:
    - verse[n=3840]: Sie ni uueldun it thoh farlâten,   ac hêtun thar lêdien forð
    - verse[n=3841]: ên uuîf for themu uuerode,   thiu habde uuam gefrumid,
    - verse[n=3842]: unreht [ênfald:]   thiu idis uuas bifangen
    - verse[n=3843]: an farlegarnessi,   uuas iro lîƀes scolo,
    - verse[n=3844]: that sie firiho barn   ferahu binâmin,
    - verse[n=3845]: '[êhtin] iro aldres:   sô uuas an iro êu gescriƀen.'
    - verse[n=3846]: Sie bigunnun ina thô frâgon,   fruokne liudi,
    - verse[n=3847]: uurêða mid iro uuordun,   huat sie scoldin themu uuîƀe duan,
    - verse[n=3848]: hueðer sie sie quelidin,   the sie sie quica lêtin,
    - verse[n=3849]: '[the] huat he umbi sulica dâdi   adêlien uueldi:'
    - verse[n=3850]: '"thu uuêst, huô    thesaru menegi", quâðun sie,   "Moyses gibôd'
    - verse[n=3851]: uuârun uuordun,   that allaro uuîƀo gehuilic
    - verse[n=3852]: an farlegarnessi   lîƀes faruuarhti
    - verse[n=3853]: endi that sie than auurpin   uueros mid handun,
    - verse[n=3854]: starkun stênun:   nu maht thu sie sehan standen hêr
    - verse[n=3855]: an sundiun bifangan:   saga huat thu [is] uuillies."
    - verse[n=3856]: Uueldun ine [thea] uuiðersakon   uuordun farfâhen,
    - verse[n=3857]: ef he that giquâði,   that sie sie quica lêtin,
    - verse[n=3858]: friðodi ira ferahe,   than [uueldi that folc Iudeono
    - verse[n=3859]: queðen, that he iro aldiron   êo uuiðersagdi,]
    - verse[n=3860]: '[thero liudio landreht;   ef he sie than hêti lîƀu binimen,'
    - verse[n=3861]: thea magað fur theru menegi,   than uueldin sie queðen,] that
        he sô [mildiene] hugi
    - verse[n=3862]: 'ni bâri an is breostun,   sô scoldi habbien barn godes:'
    - verse[n=3863]: uueldun sie sô hueðeres   hêlagne Crist
    - verse[n=3864]: thero uuordo geuuîtnon,   [sô] he thar for themu uuerode gesprâki,
    - verse[n=3865]: adêldi te dôme.   [Than] uuisse drohtin Krist
    - verse[n=3866]: thero manno sô garo   môdgithâhti,
    - verse[n=3867]: iro uurêðon uuilleon;   thô he te themu uuerode sprak,
    - verse[n=3868]: te allun them erlun:   "sô huilik sô iuuuar âno sî", quað he,
    - verse[n=3869]: '"[slîðea sundeon],   sô [ganga] iru selƀo tô'
    - verse[n=3870]: endi sie at êrist   erl mid is handun
    - verse[n=3871]: '[stên ana uuerpe]."   Sô stôdun Iudeon,'
    - verse[n=3872]: thâhtun endi thagodun:   ni mahte thegan nigiean
    - verse[n=3873]: 'uuið them uuordquidi   [uuiðersaca] finden:'
    - verse[n=3874]: gehugde manno gehuilic   [mên]githâhti,
    - verse[n=3875]: is selƀes sundea:   ni uuas iro sô sikur ênig,
    - verse[n=3876]: that he bi [themu uuorde]   themu uuîƀe gedorsti
    - verse[n=3877]: stên an uuerpen,   ac lêtun sie standen thar
    - verse[n=3878]: '[ênan] thar inne   endi im [ût thanen]'
    - verse[n=3879]: gengun gramharde   Iudeo liudi,
    - verse[n=3880]: ên aftar ôðrumu,   antat iro thar ênig ni uuas
    - verse[n=3881]: thes fîundo folkes,   the iro ferhes [thô],
    - verse[n=3882]: theru idis aldar[lago]   âhtien uueldi.
    - verse[n=3883]: Thô gifragn ik that sie frâgode   friðubarn godes,
    - verse[n=3884]: allaro gumono [bezt]:   "huar    [quâmun thit] Iudeono folc",
        quað he,
    - verse[n=3885]: '"thine uuiðersakon,   thea thi hêr uurôgdun te mi?'
    - verse[n=3886]: Ne sie thi hiudu uuiht   harmes ne [gidâdun],
    - verse[n=3887]: thea liudi lêðes,   the thi uueldun lîƀu beniman,
    - verse[n=3888]: uuêgean te uundrun?"   Thô sprak imu eft that uuîf angegin,
    - verse[n=3889]: quað that iru thar nioman   thurh thes neriandan
    - verse[n=3890]: hêlaga helpa   harm ne gifrumidi
    - verse[n=3891]: uuammes te lône.   Thô sprak eft uualdand Crist,
    - verse[n=3892]: drohtin manno:   "ne ik thi geth [ni] deriu neouuiht", quað he,
    - verse[n=3893]: '"ac gang thi hêl hinen,   lât thi an thînumu hugi sorga,'
    - verse[n=3894]: that thu nio sîð aftar thius   [sundig] ni uuerðes."
    - verse[n=3895]: Habde iru thô giholpen   hêlag barn godes,
    - verse[n=3896]: gefriðot iro ferahe.   Than stôd that folc Iudeono
    - verse[n=3897]: uƀiles anmôd   sô fan êristan,
    - verse[n=3898]: uurêðes uuillean,   huô sie uuordheti
    - verse[n=3899]: uuið that friðubarn godes   frummien môstin.
    - verse[n=3900]: 'Habdun thea liudi an tuê   mid iro gilôƀon gifangan:'
    - verse[n=3901]: uuas thiu smale [thioda]   sînes uuillean
    - verse[n=3902]: gernora mikilu,   thes godes barnes uuord
    - verse[n=3903]: 'te gefrummienne,   sô im iro frâho gibôd:'
    - verse[n=3904]: '[rômodun te rehta   bet than] thie rîkeon man,'
    - verse[n=3905]: habdun ina far [iro] hêrron   ia far heƀencuning,
    - verse[n=3906]: '[fulgengun] imu gerno.   Thô giuuêt imu the godes sunu'
    - verse[n=3907]: an thene uuîh innan:   huarf ina uuerod umbi,
    - verse[n=3908]: meginthiodo gimang.   He an middien stôd,
    - verse[n=3909]: lêrde thea liudi   liohtun uuordun,
    - verse[n=3910]: hlûdero stemnun:   uuas hlust mikil,
    - verse[n=3911]: thagode thegan manag,   endi he theru [thiod] gibôd,
    - verse[n=3912]: sô hue sô thar mid thurstu   bithuungan uuâri,
    - verse[n=3913]: '"sô ganga imu herod drincan te mi", quað he,   "dago gehuilikes'
    - verse[n=3914]: '[suôties] brunnan.   Ik mag [seggian iu],'
    - verse[n=3915]: sô hue sô hêr gilôƀid te mi   liudio barno
    - verse[n=3916]: fasto undar thesumu folke,   that imu than flioten sculun
    - verse[n=3917]: fan is lîchamon   libbiendi flôd,
    - verse[n=3918]: '[irnandi] uuater,   ahospring mikil,'
    - verse[n=3919]: kumad    thanen quica brunnon.   Thesa quidi uuerðad uuâra,
    - verse[n=3920]: liudiun gilêstid,   sô huemu sô hêr gilôƀid te mi."
    - verse[n=3921]: Than mênde mid thiu uuataru   [uualdandeo] Crist,
    - verse[n=3922]: hêr heƀencuning   hêlagna gêst,
    - verse[n=3923]: huô thene firiho barn   antfâhen scoldin,
    - verse[n=3924]: lioht endi [listi   endi] lîf êuuig,
    - verse[n=3925]: '[hôh heƀenrîki]   endi huldi godes.'
  - chapter[n=XLVIII]:
    - verse[n=3926]: Uurðun thô thea liudi   umbi thea lêra Cristes,
    - verse[n=3927]: umbi thiu uuord an geuuinne:   stôdun uulanca man,
    - verse[n=3928]: gêlmôde Iudeon,   sprâkun gelp mikil,
    - verse[n=3929]: habdun it im te hosca,   quaðun that sie mahtin gihôrien uuel,
    - verse[n=3930]: that imu mahlidin fram   môdaga uuihti,
    - verse[n=3931]: unholde ût:   "nu he an [aƀu] lêrid", quâðun sie,
    - verse[n=3932]: '"uuordu gehuilicu."   Thô sprak eft that uuerod ôðar:'
    - verse[n=3933]: '"ni thurƀun gi thene lêriand lahan", quâðun sie:   "kumad lîƀes
        uuord'
    - verse[n=3934]: '[mahtig] fan is mûde;   he [uuirkid] manages huat,'
    - verse[n=3935]: uundres an thesaru uueroldi:   nis that uurêðaro dâd,
    - verse[n=3936]: fîundo craftes:   nio it than te [sulicaru] frumu [ni uurði,]
    - verse[n=3937]: ac it gegnungo   fan gode alouualdon,
    - verse[n=3938]: kumid fan is crafte.   That mugun gi antkennien uuel
    - verse[n=3939]: an them is uuârun uuordun,   that he giuuald haƀad
    - verse[n=3940]: alles oƀar [erðu]."   Thô uueldun ina the andsacon thar
    - verse[n=3941]: an stedi fâhen   eftha stên ana uuerpen,
    - verse[n=3942]: ef sie im thero manno   menigi ni andrêdin,
    - verse[n=3943]: 'ni forhtodin that folcskepi.   Thô sprak that friðubarn godes:'
    - verse[n=3944]: '"ik [tôgiu] iu gôdes sô filu", quað he,   "fan gode selƀumu,'
    - verse[n=3945]: uuordo endi uuerko:   nu uuilliad gi mi uuîtnon hêr
    - verse[n=3946]: thurh iuuuan starkan hugi,   stên ana uuerpen,
    - verse[n=3947]: bilôsien mi lîƀu."   Thô sprâkun imu eft thea liudi angegin,
    - verse[n=3948]: uurêða uuiđersakon:   "ne uui it be thînun uuerkun ni duat",
        [quâðun] [sia,]
    - verse[n=3949]: '"that uui thi aldres tô   âhtien uuilliad,'
    - verse[n=3950]: ac uui duat it be thînun uuordun,   huand thu sulik uuâh sprikis,
    - verse[n=3951]: '*huand thu thic sô mâris   endi sulic mên sagis,'
    - verse[n=3952]: gihis for theson Iudeon,   that thu sîs god selƀo,
    - verse[n=3953]: mahtig drohtin,   endi bist thi thoh man sô uui,
    - verse[n=3954]: cuman fan theson cunnie."   Crist alouualdo
    - verse[n=3955]: ne uuolda thero Iudeono thuo leng   gelpes hôrian,
    - verse[n=3956]: uurêðaro uuillion,   ac hie im af them uuîhe fuor
    - verse[n=3957]: oƀar Iordanes strôm;   habda iungron mid im,
    - verse[n=3958]: thia is sâligun gisîðos,   thia im simlon mid im
    - verse[n=3959]: uuillion uuonodun:   suohta uuerod ôðer,
    - verse[n=3960]: deda thar sô hie giuuonoda,   drohtin selƀo,
    - verse[n=3961]: lêrda thia liudi:   gilôƀda thie uuolda
    - verse[n=3962]: an is [hêlagun uuord].   That scolda [sinnon uuel]
    - verse[n=3963]: manno sô huilicon,   sô that an is muod ginam.
    - verse[n=3964]: Thuo gifrang ik that thar te Criste   cumana uurðun
    - verse[n=3965]: bodon fan Bethaniu   endi sagdun them barne godes,
    - verse[n=3966]: that sia an that ârundi tharod   idisi sendin,
    - verse[n=3967]: Maria endi Martha,   magað frîlîca,
    - verse[n=3968]: suîðo uunsama uuîf;   thia uuissa hie bêðia,
    - verse[n=3969]: uuârun im gisuester tuâ,   thia hie selƀo êr
    - verse[n=3970]: minnioda an is muode   thuru iro mildian hugi,
    - verse[n=3971]: thiu uuîf thuru iro uuillion guodan.   [Sia im te uuâron thuo]
    - verse[n=3972]: anbudun fon Bethaniu,   that iro bruoðer uuas
    - verse[n=3973]: Lazarus legarfast   endi that sia is lîƀes ni uuândun;
    - verse[n=3974]: bâdun that tharod quâmi   Crist alouualdo
    - verse[n=3975]: hêlag te helpu.   Reht sô hie sia gihôrda thuo
    - verse[n=3976]: seggian fan sô siecon,   sô sprak hie sân angegin,
    - verse[n=3977]: quað that Lazaruses   legar ni uuâri
    - verse[n=3978]: giduan im te dôðe,   "ac thar scal drohtines lof", quathie,
    - verse[n=3979]: '"gifrumid uuerðan:   nis it im te ôðron frêson giduan."'
    - verse[n=3980]: Uuas im thar thuo selƀo   suno drohtines
    - verse[n=3981]: tuâ naht endi dagas.   Thiu tîd uuas [thuo genâhit],
    - verse[n=3982]: that hie eft te Hierusalem   Iudeo liudeo
    - verse[n=3983]: uuîson uuelda,   sô hie giuuald habda.
    - verse[n=3984]: Sagda thuo is gisîðon   suno drohtines,
    - verse[n=3985]: that hie eft oƀar [Iordan]   Iudeo liudi
    - verse[n=3986]: suokean uuelda.   Thuo sprâcun im sân angegin
    - verse[n=3987]: iungron sîna:   "te huî [bist] thu sô gern tharod", quaðun sia,
    - verse[n=3988]: '"fro mîn, te faranne?   Ni that nu furn ni uuas,'
    - verse[n=3989]: that sia thik thînero uuordo   uuîtnon hogdun,
    - verse[n=3990]: uueldun thi mid [stênon starcan auuerpan?   nu thu eft undar
        thia strîdigun thioda]
    - verse[n=3991]: fundos te faranne,   thar ist fîondo ginuog,
    - verse[n=3992]: erlos oƀarmuoda?"   Thuo [ên thero tueliƀio,]
    - verse[n=3993]: Thuomas gimâlda   - uuas im githungan mann,
    - verse[n=3994]: '[diurlîc] drohtines thegan -:   "ne sculun uui im thia dâd lahan",
        quathie,'
    - verse[n=3995]: '"ni uuernian uui im thes uuillien,   ac uuita im uuonian mid,'
    - verse[n=3996]: thuoloian mid [ûsson] thiodne:   that ist thegnes cust,
    - verse[n=3997]: that hie mid is frâhon samad   fasto gistande,
    - verse[n=3998]: dôie [mid] im thar an duome.   Duan ûs alla sô,
    - verse[n=3999]: folgon im te thero ferdi:   ni lâtan ûse [ferah] uuið thiu
    - verse[n=4000]: uuihtes uuirðig,   neƀa uui an them uuerode mid im,
    - verse[n=4001]: dôian mid ûson drohtine.   Than lêƀot ûs thoh duom after,
    - verse[n=4002]: '[guod uuord] for gumon."   Sô uurðun thuo iungron Cristes,'
    - verse[n=4003]: erlos aðalborana   an [ênfalden] hugie,
    - verse[n=4004]: hêrren [te] uuillien.   Thuo sagda hêlag Crist
    - verse[n=4005]: selƀo is gisîðon   that aslâpan uuas
    - verse[n=4006]: Lazarus fan them legare,   "haƀit thit lioht ageƀan,
    - verse[n=4007]: ansueƀit ist an selmon.   Nu uui an thena sîð faran
    - verse[n=4008]: endi ina auuekkian,   that hie muoti eft thesa uuerold sehan,
    - verse[n=4009]: libbiandi lioht:   [than] uuirðit iuuua gilôƀo after thiu
    - verse[n=4010]: forðuuerd gifestid."   Thuo giuuêt hie im oƀar thia fluod thanan,
    - verse[n=4011]: thie guodo godes suno,   anthat hie mid is iungron quam
    - verse[n=4012]: thar te Bithaniu,   barn drohtines
    - verse[n=4013]: selƀo mid is gisîðon,   thar thia gisuester tuâ,
    - verse[n=4014]: Maria endi Martha   an muodkaron
    - verse[n=4015]: sêraga sâtun.   Uuas thar gisamnot filo
    - verse[n=4016]: fan Hierusalem   Iudeo liudo,
    - verse[n=4017]: thia thiu    *uuîf uueldun   uuordun fruoƀrean,
    - verse[n=4018]: that sie sô ni [karodin]   kindiungas dôđ,
    - verse[n=4019]: Lazaruses farlust.   Sô thô the landes uuard
    - verse[n=4020]: geng an [thiu] gardos,   sô uurðun thes [godes] barnes
    - verse[n=4021]: kumi thar gikûðid,   that he sô craftig uuas
    - verse[n=4022]: bi theru burg ûten.   Thô im bêðiun uuas,
    - verse[n=4023]: them uuîƀun sulik uuillio,   that sie im uualdand [tô],
    - verse[n=4024]: that friðubarn godes,   farandien uuissun.
  - chapter[n=XLIX]:
    - verse[n=4025]: Thô them uuîbun uuas   uuilleono mêsta
    - verse[n=4026]: cumi drohtines   endi Cristes uuord
    - verse[n=4027]: te gihôrienne.   Heoƀandi geng
    - verse[n=4028]: Martha [môdkarag]   uuið sô mahtigne
    - verse[n=4029]: uuordun uuehslan   endi uuið uualdand sprak
    - verse[n=4030]: an iro hugi hriuuig:   "thar thu mi, hêrro mîn", quað siu,
    - verse[n=4031]: '"neriendero bezt,   nâhor uuâris,'
    - verse[n=4032]: hêleand the gôdo,   than ni thorfti ik [nu] sulic harm tholon,
    - verse[n=4033]: bittra breostkara,   than ni uuâri nu mîn brôđer dôd,
    - verse[n=4034]: Lazarus fan thesumu liohte,   ac he [imu mahti] libbien forð
    - verse[n=4035]: ferahes gefullid.   Ik thoh, frô mîn, te thi
    - verse[n=4036]: liohto gilôƀiu,   lêriandero bezt,
    - verse[n=4037]: sô hues sô thu biddien uuili   berhton drohtin,
    - verse[n=4038]: that he it thi sân fargiƀid,   god alomahtig,
    - verse[n=4039]: giuuerðot thînan uuillean."   Thô sprak eft uualdand Krist
    - verse[n=4040]: theru idis [anduuordi:]   "ni lât thu thi an innan thes", quað
        he,
    - verse[n=4041]: '"thînan seƀon suerkan:   ik thi seggian mag'
    - verse[n=4042]: uuârun uuordun,   that thes nis giuuand ênig,
    - verse[n=4043]: '[neƀu] thîn brôðer scal   thurh gibod godes,'
    - verse[n=4044]: thurh drohtines craft   fan dôđe astanden
    - verse[n=4045]: an is lîchamon."   "All hebbiu ik gilôƀon sô", quað siu,
    - verse[n=4046]: '"that it sô giuuerðen scal,   sô huan sô thius uuerold endiod'
    - verse[n=4047]: endi the mâreo dag   oƀar man ferid,
    - verse[n=4048]: that he than fan erðu scal   up astanden
    - verse[n=4049]: an themu [dômes] daga,   than uuerðad fan dôđe quica
    - verse[n=4050]: thurh maht godes   mankunnies gehuilic,
    - verse[n=4051]: arîsad fan restu."      Thô sagde [rîkeo] Krist
    - verse[n=4052]: theru idis alomahtig   oponun uuordun,
    - verse[n=4053]: that he selƀo uuas   sunu [drohtines],
    - verse[n=4054]: '[bêðiu ia lîf ia lioht]   liudio [barnon]'
    - verse[n=4055]: te astandanne:   "nio the [sterƀen] ni scal,
    - verse[n=4056]: 'lîf farliosen,   the hêr gilôƀid te mi:'
    - verse[n=4057]: thoh ina eldibarn   erðu bithekkien,
    - verse[n=4058]: 'diapo bidelƀen,   nis he dôd thiu mêr:'
    - verse[n=4059]: that flêsk is bifolhen,   that ferah is gihalden,
    - verse[n=4060]: is thiu siola gisund."   Thô sprak imu eft sân angegin
    - verse[n=4061]: that uuîf mid iro uuordun:   "ik gilôƀiu that thu the uuâro bist",
        quað siu,
    - verse[n=4062]: '"[Krist godes sunu:]   that mag man antkennien uuel,'
    - verse[n=4063]: uuiten an thînun uuordun,   that thu giuuald haƀes
    - verse[n=4064]: thurh thiu hêlagon giscapu   himiles endi erðun."
    - verse[n=4065]: Thô gefragn ik that [thar thero idisio quam]   ôðar gangan
    - verse[n=4066]: Maria môdkarag:   gengun iro managa aftar
    - verse[n=4067]: Iudeo [liudi.]   Thô siu themu godes barne
    - verse[n=4068]: sagde sêragmôd,   huat iru te sorgun gistôd
    - verse[n=4069]: an iro hugi harmes:   hofnu kûmde
    - verse[n=4070]: Lazaruses farlust,   liaƀes mannes,
    - verse[n=4071]: griat gornundi,   antat themu godes barne
    - verse[n=4072]: hugi uuarð gihrôrid:   hête trahni
    - verse[n=4073]: uuôpu [auuellun],   endi thô te them uuîƀun sprac,
    - verse[n=4074]: hêt ina thô lêdien,   thar Lazarus uuas
    - verse[n=4075]: '[foldu] bifolhen.   Lag thar ên felis bioƀan,'
    - verse[n=4076]: hard stên behliden.   Thô hêt the hêlago Crist
    - verse[n=4077]: antlûcan thea [lêia,]   that he môsti that lîk sehan,
    - verse[n=4078]: hrêo scauuoien.   Thô ni mahte [an] iro hugi mîðan
    - verse[n=4079]: '[Martha] for theru menegi,   uuið mahtigne sprak:'
    - verse[n=4080]: '"frô mîn the gôdo", quað siu,   "ef man thene felis nimid,'
    - verse[n=4081]: thene stên antlûkid,   than uuâniu ik that thanen stank kume,
    - verse[n=4082]: unsuôti suek,   huand ik thi seggian mag
    - verse[n=4083]: uuârun uuordun,   that thes nis giuuand ênig,
    - verse[n=4084]: '[that] he thar nu bifolhen uuas   fiuuuar naht endi dagos'
    - verse[n=4085]: an themu erðgraƀe."   Anduuordi gaf
    - verse[n=4086]: uualdand    themu uuîbe:   "huat, [ni] sagde ik thi te uuârun
        [êr]", quað he,
    - verse[n=4087]: '"ef thu gilôƀien uuili,   than nis nu lang te thiu,'
    - verse[n=4088]: '[that] thu hêr antkennien scalt   craft drohtines,'
    - verse[n=4089]: the mikilon maht godes?"   Thô gengun manage tô,
    - verse[n=4090]: afhôƀun harden stên.   Thô sah the hêlago Crist
    - verse[n=4091]: up mid is ôgun,   ôlat sagde
    - verse[n=4092]: themu the these uuerold giscôp,   "thes thu mîn uuord gihôris",
        [quað he],
    - verse[n=4093]: '["sigidrohtin selƀo;   ik uuêt that thu sô simlun duos,'
    - verse[n=4094]: ac ik duom it be thesumu grôton   Iudeono folke,]
    - verse[n=4095]: that sie that te uuârun uuitin,   that thu mi an [these] uuerold
        [sendes]
    - verse[n=4096]: thesun liudiun te lêrun."   Thô he te Lazaruse hriop
    - verse[n=4097]: starkaru [stemniu]   endi hêt ina [standen up]
    - verse[n=4098]: ia fan themu graƀe gangan.   Thô uuarð the gêst kumen
    - verse[n=4099]: an thene lîchamon:   [he] bigan is liði hrôrien,
    - verse[n=4100]: antuuarp undar themu giuuêdie:   uuas imo [sô] beuunden thô noh,
    - verse[n=4101]: an hrêobeddion bihelid.   Hêt imu helpen thô
    - verse[n=4102]: uualdandeo Krist.   Uueros gengun tô,
    - verse[n=4103]: antuundun that geuuâdi.   [Uuânum] up arês
    - verse[n=4104]: Lazarus te thesumu liohte:   uuas imu is lîf fargeƀen,
    - verse[n=4105]: that he is [aldarlagu]   êgan [môsti],
    - verse[n=4106]: friðu forðuuardes.   Thô fagonadun bêðea,
    - verse[n=4107]: Maria endi Martha:   ni mag that man ôðrumu
    - verse[n=4108]: giseggian te sôðe,   huô thea gesuester tuô
    - verse[n=4109]: '[mendiodun] an iro môde.   Maneg uundrode'
    - verse[n=4110]: Iudeo liudio,   thô sie ina fan themu graƀe sâhun
    - verse[n=4111]: sîðon gesunden,   thene the êr suht farnam
    - verse[n=4112]: endi sie bidulƀun   diapo undar [erðu]
    - verse[n=4113]: lîƀes lôsen:   thô môste imu libbien forð
    - verse[n=4114]: hêl an hêmun.   Sô mag heƀenkuninges,
    - verse[n=4115]: thiu mikile maht godes   manno gehuilikes
    - verse[n=4116]: ferahe giformon   endi [uuið] fîundo [nîđ]
    - verse[n=4117]: hêlag helpen,   sô huemu sô he is huldi fargiƀid.
  - chapter[n=L]:
    - verse[n=4118]: Thô uuarð thar sô managumu manne   môd aftar Kriste,
    - verse[n=4119]: gihuorƀen hugiskefti,   sîðor sie is hêlagon uuerk
    - verse[n=4120]: selƀon gisâhun,   huand eo êr sulic ni uuarð
    - verse[n=4121]: uunder an uueroldi.   Than uuas eft thes uuerodes sô filu,
    - verse[n=4122]: '[sô] môdstarke man:   ni uueldon [the] maht godes'
    - verse[n=4123]: antkennien kûðlîco,   ac sie uuið is craft mikil
    - verse[n=4124]: uunnun mid iro uuordun:   uuârun im uualdandes
    - verse[n=4125]: lêra so lêða:   sôhtun [im] liudi ôðra
    - verse[n=4126]: an Hierusalem,   thar Iudeono uuas
    - verse[n=4127]: '[hêri hand]mahal   endi hôƀidstedi,'
    - verse[n=4128]: grôt gumskepi   grimmaro thioda.
    - verse[n=4129]: Sie kûðdun im [thô] Kristes uuerk,   quâðun that sie [quican]
        sâhin
    - verse[n=4130]: thene erl mid iro ôgun,   the an erðu uuas,
    - verse[n=4131]: foldu [bifolhen]   fiuuuar naht endi dagos,
    - verse[n=4132]: dôd bidolƀen,   antat he ina mid is dâdiun selƀo,
    - verse[n=4133]: mid is uuordun auuekide,   that he [môsti] these uuerold sehan.
    - verse[n=4134]: Thô uuas that sô [uuiđeruuard]   uulankun mannun,
    - verse[n=4135]: Iudeo liudiun:   hêtun iro gumskepi thô,
    - verse[n=4136]: uuerod [samnoian]   endi [uuarƀos] fâhen,
    - verse[n=4137]: meginthioda gimang,   an mahtigna Krist
    - verse[n=4138]: riedun an [runun:]   "nis that râd ênig", quâðun sie,
    - verse[n=4139]: '"that uui that githoloian:   uuili thesaro thioda te filu'
    - verse[n=4140]: '[gilôƀien] aftar is lêrun.   Than ûs [liudi] farad,'
    - verse[n=4141]: an eoridfolc,   uuerðat [ûsa] oƀarhôƀdun
    - verse[n=4142]: rinkos fan [Rûmu.]   Than uui theses rîkies sculun
    - verse[n=4143]: lôse libbien   eftha uui sculun ûses lîƀes tholon,
    - verse[n=4144]: heliðos ûsaro hôƀdo."   Thô sprak thar ên [gihêrod] man
    - verse[n=4145]: '[oƀar uuarf] uuero,   the uuas thes uuerodes thô'
    - verse[n=4146]: an [theru burg innan]   biscop thero liudio
    - verse[n=4147]: '- Kaiphas uuas he hêten;   habdun ina gicoranen te thiu'
    - verse[n=4148]: '[an theru gêrtalu]   Iudeo liudi,'
    - verse[n=4149]: that he thes godes hûses   gômien [scoldi],
    - verse[n=4150]: '[uuardon] thes uuîhes -:      "mi thunkid uunder mikil", quað
        he,'
    - verse[n=4151]: '"mâri thioda,   - gi kunnun manages giskêđ -'
    - verse[n=4152]: huî gi that te uuârun ni uuitin,   uuerod Iudeono,
    - verse[n=4153]: that hêr is betera râd   barno gehuilicumu,
    - verse[n=4154]: that man hêr ênne man   aldru bilôsie
    - verse[n=4155]: endi that he thurh iuuua dâdi   drôreg sterƀe,
    - verse[n=4156]: for [thesumu] folcskepi   ferah farlâte,
    - verse[n=4157]: than al thit liuduuerod   farloren uuerðe."
    - verse[n=4158]: Ni uuas it thoh is uuillean,   that he sô uuâr gesprak,
    - verse[n=4159]: sô forð for themu folke,   frume mankunnies
    - verse[n=4160]: gimênde for theru menegi,   ac it quam imu fan theru maht godes
    - verse[n=4161]: thurh is hêlagan [hêd,]   huand he that hûs godes
    - verse[n=4162]: thar an Hierusalem   bigangan scolde,
    - verse[n=4163]: '[uuardon] thes uuîhes:   bethiu he sô uuâr gisprak,'
    - verse[n=4164]: biscop thero liudio,   huô scoldi that barn [godes]
    - verse[n=4165]: alla irminthiod   mid is ênes [ferhe,]
    - verse[n=4166]: mid is lîƀu alôsien:   that uuas allaro thesaro liudio râd,
    - verse[n=4167]: huand he gihalode mid thiu   [hêđina liudi,
    - verse[n=4168]: uueros] an is uuilleon   uualdandio Crist.
    - verse[n=4169]: Thô uurðun [ênuuordie]   [oƀarmôdie] man,
    - verse[n=4170]: uuerod Iudeono,   endi an iro [uuarƀe] gisprâkun,
    - verse[n=4171]: 'mâri thioda,   that sie im ni lêtin iro môd tuehon:'
    - verse[n=4172]: sô hue sô ina undar themu folke   finden mahti,
    - verse[n=4173]: that [ina] sân gifengi   endi forð brâhti
    - verse[n=4174]: an thero thiodo thing;   quâðun that sie ni mahtin [githoloian
        leng],
    - verse[n=4175]: that sie the êno man   [sô alla uueldi,]
    - verse[n=4176]: uuerod faruuinnen.   Than uuisse uualdand Krist
    - verse[n=4177]: thero manno sô garo   môdgithâhti,
    - verse[n=4178]: hetigrimmon hugi,   huand imu ni uuas biholen eouuiht
    - verse[n=4179]: an thesaru middilgard:   he ni uuelde thô an thie [menigi] innen
    - verse[n=4180]: sîður openlîco,   under that erlo folc,
    - verse[n=4181]: gangan under thea Iudeon:   bêd the godes sunu
    - verse[n=4182]: thero torohteon    [tîd,   the] imu tôuuard uuas,
    - verse[n=4183]: that he far thesa thioda   [tholoian] uuelde,
    - verse[n=4184]: far thit uuerod uuîti:   uuisse imu selƀo
    - verse[n=4185]: that dagthingi garo.   Thô giuuêt imu ûse drohtin forð
    - verse[n=4186]: endi imu thô an Effrem   alouualdo Krist
    - verse[n=4187]: an theru hôhon burg   hêlag drohtin
    - verse[n=4188]: uunode [mid is uuerodu,]   antat he an is uuillean huarf
    - verse[n=4189]: eft te Bethania   brahtmu thiu mikilun,
    - verse[n=4190]: mid thiu is gôdum gumscepi.   [Iudeon bisprâkun that]
    - verse[n=4191]: uuordu gehuilicu,   thô sie imu sulic uuerod mikil
    - verse[n=4192]: folgon gisâhun:   "nis frume ênig", quâðun sie,
    - verse[n=4193]: '"ûses rîkies girâdi,   thoh uui reht sprekan,'
    - verse[n=4194]: ni [thîhit] ûses thinges uuiht:   [thius thiod] uuili
    - verse[n=4195]: uuendien after is uuillean;   imu all thius uuerold folgot,
    - verse[n=4196]: liudi bi them is lêrun,   that uui imu lêðes uuiht
    - verse[n=4197]: '[for thesumu] folcscepi   [gifrummien] ni môtun."'
  - chapter[n=LI]:
    - verse[n=4198]: Giuuêt imu thô that barn godes   innan Bethania
    - verse[n=4199]: sehs [nahtun êr,]   than thiu samnunga
    - verse[n=4200]: thar an Hierusalem   Iudeo liudio
    - verse[n=4201]: an [them] uuîhdagun   uuerðen [scolde,]
    - verse[n=4202]: that sie scoldun [haldan]   thea hêlagon tîdi,
    - verse[n=4203]: Iudeono pascha.   Bêd the godes sunu,
    - verse[n=4204]: '[mahtig] under theru menegi:   uuas thar manno craft,'
    - verse[n=4205]: uuerodes bi them is uuordun.   Thar gengun [ina] tuê uuîf umbi,
    - verse[n=4206]: Maria endi Martha,   mid mildiu hugi,
    - verse[n=4207]: thionodun imu theolîco.   Thiodo drohtin
    - verse[n=4208]: gaf im langsam lôn:   [lêt] sea lêðes gihues,
    - verse[n=4209]: sundeono sikora,   endi selƀo gibôd,
    - verse[n=4210]: that sea an friðe fôrin   uuiðer fîundo nîđ,
    - verse[n=4211]: thea idisa mid is orloƀu gôdu:   habdun iro ambahtscepi
    - verse[n=4212]: biuuendid an is uuilleon.   Thô giuuêt imu uualdand Krist
    - verse[n=4213]: forð mid thiu folcu,   firiho drohtin,
    - verse[n=4214]: innan Hierusalem,   thar Iudeono uuas
    - verse[n=4215]: hetelîc hardburi,   thar sie thea    hêlagon tîd
    - verse[n=4216]: uuarodun [at] themu uuîhe.   Uuas thar uuerodes sô filu,
    - verse[n=4217]: craftigaro kunnio,   thie ni uueldun Cristes [uuord]
    - verse[n=4218]: gerno [hôrien]   ni te themu godes barne
    - verse[n=4219]: an iro môdseƀon   minnie [ni] habdun,
    - verse[n=4220]: ac uuârun im sô uurêða   uulanka [thioda,]
    - verse[n=4221]: môdeg mankunni,   habdun im morðhugi,
    - verse[n=4222]: inuuid an innan:   an aƀuh farfengun
    - verse[n=4223]: Kristes lêre,   uueldun ina craftigna
    - verse[n=4224]: uuîtnon thero uuordo;   ac uuas thar uuerodes sô filu,
    - verse[n=4225]: '[umbi] erlscepi   antlangana dag,'
    - verse[n=4226]: habde ine thiu smale thiod   thurh is suôtiun uuord
    - verse[n=4227]: uuerodu biuuorpen,   that ine thie uuiðersakon
    - verse[n=4228]: under themu folcscepi   fâhen ne gidorstun,
    - verse[n=4229]: ac miðun is bi theru menegi.   Than stôd mahtig Krist
    - verse[n=4230]: an themu uuîhe innan,   sagde uuord manag
    - verse[n=4231]: firiho barnun te frumu.   Uuas thar folc umbi
    - verse[n=4232]: allan langan dag,   antat [thiu liohte] giuuêt
    - verse[n=4233]: sunne te sedle.   Thô te seliðun fôr
    - verse[n=4234]: mancunnies manag.   Than uuas thar ên mâri berg
    - verse[n=4235]: bi theru burg ûten,   the uuas brêd endi hôh,
    - verse[n=4236]: grôni endi scôni:   hêtun ina Iudeo [liudi]
    - verse[n=4237]: Oliueti bi namon.   Thar imu up giuuêt
    - verse[n=4238]: neriendeo Krist,   sô [ina] thiu naht bifeng,
    - verse[n=4239]: uuas imu thar mid is iungarun,   sô ine thar Iudeono [ênig]
    - verse[n=4240]: ni uuisse ti uuârun,   huand he an themu uuîhe stôd,
    - verse[n=4241]: liudio drohtin,   sô lioht ôstene quam,
    - verse[n=4242]: antfeng that folcscepi   endi [im] filu sagde
    - verse[n=4243]: uuâroro uuordo,   sô nis an thesaru uueroldi ênig,
    - verse[n=4244]: an [thesaru middilgard]   manno sô spâhi,
    - verse[n=4245]: liudio barno nigên,   that thero lêrono mugi
    - verse[n=4246]: '[endi] gitellien,   [the he] thar [an themu] alahe gisprak,'
    - verse[n=4247]: uualdand an themu [uuîhe,]   endi [simlun] mid is uuordun [gibôd],
    - verse[n=4248]: that sie [sie gereuuidin]   te godes rîkie,
    - verse[n=4249]: allaro manno gehuilic,   that sie [môstin]    an themu mâreon
        daga
    - verse[n=4250]: iro drohtines   diuriða antfâhen.
    - verse[n=4251]: Sagde im huat sie it sundiun frumidun   endi simlun gibôd,
    - verse[n=4252]: that sie thea [aleskidin;]   hêt sie lioht godes
    - verse[n=4253]: minnion an iro môde,   mên farlâten,
    - verse[n=4254]: '[aƀoha] oƀarhugdi,   ôdmôdi niman,'
    - verse[n=4255]: hlaðen that an iro [hertan;]   quað that im than uuâri heƀenrîki,
    - verse[n=4256]: garu gôdo [mêst.]   Thô uuarð thar gumono sô filu
    - verse[n=4257]: giuuendid aftar is uuillion,   sîður sie that uuord godes
    - verse[n=4258]: hêlag gihôrdun,   heƀencuninges,
    - verse[n=4259]: antkendun craft mikil,   kumi drohtines,
    - verse[n=4260]: hêrron helpe,   ia that heƀenrîki uuas,
    - verse[n=4261]: '[neriendi] ginâhid   endi nâða godes'
    - verse[n=4262]: manno barnun.   Sum sô môdeg uuas
    - verse[n=4263]: Iudeo folkes,   habdun grimman hugi,
    - verse[n=4264]: '[slîðmôden seƀon   ...................,]'
    - verse[n=4265]: ni uueldun is uuorde [gilôƀien],   ac habdun im geuuin mikil
    - verse[n=4266]: uuið thea Cristes craft:   [kumen ni môstun]
    - verse[n=4267]: thea liudi thurh lêđen strîd,   that sie gilôƀon te imu
    - verse[n=4268]: fasto gifengin;   ni uuas im thiu frume giƀiðig,
    - verse[n=4269]: that sie heƀenrîki   habbien môstin.
    - verse[n=4270]: Geng imu thô the godes sunu   endi is iungaron mid imu,
    - verse[n=4271]: uualdand fan themu uuîhe,   all sô is uuillio geng,
    - verse[n=4272]: 'iac imu uppen thene berg gistêg   barn drohtines:'
    - verse[n=4273]: sat imu thar mid is gesîðun   endi im sagde filu
    - verse[n=4274]: uuâroro uuordo.   Sî bigunnun im thô umbi thene uuîh sprekan,
    - verse[n=4275]: thie [gumon] umbi that godes hûs,   quâðun that ni uuâri gôdlîcora
    - verse[n=4276]: alah oƀar erðu   [thurh] erlo hand,
    - verse[n=4277]: thurh mannes giuuerk   mid megin[craftu]
    - verse[n=4278]: rakud arihtid.   Thô the rîkio sprak,
    - verse[n=4279]: 'hêr heƀencuning   - hôrdun the ôðra -:'
    - verse[n=4280]: '"ik mag iu [gitellien",] quað he,   "that noh uuirðid thiu tîd
        kumen,'
    - verse[n=4281]: that is afstanden ni scal   stên oƀar ôðrumu,
    - verse[n=4282]: ac it fallid ti [foldu]   endi [fiur] nimid,
    - verse[n=4283]: grâdag logna,   thoh it nu sô gôdlîc sî,
    - verse[n=4284]: sô uuîslîco giuuarht,   endi sô dôd [all]    thesaro uueroldes
        giscapu,
    - verse[n=4285]: teglîdid grôni [uuang."]   Thô gengun imu is iungaron tô,
    - verse[n=4286]: frâgodun ina sô stillo:   "huô lango scal standen noh", quâđun
        sie,
    - verse[n=4287]: '"thius uuerold an uunniun,   êr than that giuuand kume,'
    - verse[n=4288]: that the lasto dag   liohtes skîne
    - verse[n=4289]: thurh uuolcanskion,   eftho huan is [thîn eft] uuân kumen
    - verse[n=4290]: an [thene] middilgard,   [manno cunnie
    - verse[n=4291]: te adêlienne,]   dôdun endi quikun?
    - verse[n=4292]: frô mîn the gôdo,   ûs is thes firiuuit mikil,
    - verse[n=4293]: uualdandeo Krist,   huan [that] giuuerðen sculi."
  - chapter[n=LII]:
    - verse[n=4294]: Thô im anduuordi   alouualdo Krist
    - verse[n=4295]: '[gôdlîc] fargaf   them gumun selƀo:'
    - verse[n=4296]: '"that haƀad sô bidernid", quað he,   "drohtin the gôdo'
    - verse[n=4297]: iac sô hardo [farholen]   himilrîkies fader,
    - verse[n=4298]: uualdand thesaro uueroldes,   sô that uuiten ni mag
    - verse[n=4299]: ênig [mannisc barn,]   huan thiu mârie tîd
    - verse[n=4300]: giuuirðid an thesaru uueroldi,   ne it ôk te uuâran ni kunnun
    - verse[n=4301]: godes engilos,   thie for imu [geginuuarde
    - verse[n=4302]: simlun] sindun:   sie [it] ôk [giseggian] ni mugun
    - verse[n=4303]: te uuâran mid iro uuordun,   [huan that] giuuerðen sculi,
    - verse[n=4304]: that he uuillie an thesan middilgard,   mahtig drohtin,
    - verse[n=4305]: firiho fandon.   Fader uuêt [it] êno
    - verse[n=4306]: hêlag [fan] himile:   elcur is it biholen allun,
    - verse[n=4307]: quikun endi dôdun,   huan is kumi uuerðad,
    - verse[n=4308]: Ik mag iu thoh gitellien,   huilic [hêr] têcan biforan
    - verse[n=4309]: giuuerðad uunderlîc,   êr [than] he an these uuerold kume
    - verse[n=4310]: an themu mâreon daga:   that uuirðid hêr êr an themu mânon skîn
    - verse[n=4311]: iac an theru sunnon sô same;   gisuerkad siu bêđiu,
    - verse[n=4312]: mid [finistre] uuerðad bifangan;   fallad [sterron,]
    - verse[n=4313]: huît heƀen[tungal],   endi hrisid erðe,
    - verse[n=4314]: 'biƀod [thius] brêde uuerold   - uuirðid sulicaro bôkno filu
        -:'
    - verse[n=4315]: grimmid the grôto sêo,   uuirkid thie geƀenes strôm
    - verse[n=4316]: '[egison] mid is ûðiun   erðbûandiun.'
    - verse[n=4317]: Than [thorrot] thiu [thiod]   thurh that gethuing mikil,
    - verse[n=4318]: folc thurh thea forhta:   than nis friðu huergin,
    - verse[n=4319]: ac uuirðid uuîg sô maneg   oƀar these uuerold alla
    - verse[n=4320]: hetelîc [afhaben,]   endi heri [lêdid]
    - verse[n=4321]: kunni oƀar [ôðar:]   uuirðid kuningo giuuin,
    - verse[n=4322]: meginfard mikil:   uuirðid managoro [qualm,]
    - verse[n=4323]: open urlagi   - that is egislîc thing,
    - verse[n=4324]: that io sulik morð sculun   man afhebbien -,
    - verse[n=4325]: uuirðid uuôl sô mikil   oƀar these uuerold alle,
    - verse[n=4326]: mansterƀono mêst,   [thero] the gio an thesaru middilgard
    - verse[n=4327]: suulti thurh suhti:   liggiad seoka man,
    - verse[n=4328]: driosat endi dôiat   [endi] iro dag endiad,
    - verse[n=4329]: fulliad mid iro ferahu;   ferid unmet grôt
    - verse[n=4330]: hungar hetigrim   oƀar heliðo barn,
    - verse[n=4331]: metigêdeono mêst:   nis that minniste
    - verse[n=4332]: thero uuîteo an thesaru uueroldi,   the [hêr] giuuerðen [sculun]
    - verse[n=4333]: êr [dômes] dage.   Sô huan sô gi thea dâdi [gisehan]
    - verse[n=4334]: giuuerðen an thesaru uueroldi,   sô mugun gi [than] te uuâran
        farstanden,
    - verse[n=4335]: that than the lazto dag   liudiun nâhid
    - verse[n=4336]: mâri te mannun   endi maht godes,
    - verse[n=4337]: himilcraftes [hrôri]   endi thes hêlagon kumi,
    - verse[n=4338]: drohtines mid is diuriðun.   Huat, gi thesaro dâdeo mugun
    - verse[n=4339]: 'bi thesun bômun   biliði antkennien:'
    - verse[n=4340]: than sie brustiad endi blôiat   endi bladu tôgeat,
    - verse[n=4341]: lôf [antlûkad,]   than uuitun liudio barn,
    - verse[n=4342]: that than is sân after thiu   sumer ginâhid
    - verse[n=4343]: uuarm endi uunsam   endi uueder scôni.
    - verse[n=4344]: Sô [uuitin] gi ôk bi thesun têknun,   [the] ik iu talde hêr,
    - verse[n=4345]: huan the lazto dag   liudiun nâhid.
    - verse[n=4346]: Than seggio ik iu te uuâran,   that êr thit uuerod ni môt,
    - verse[n=4347]: tefaran thit folcscepi,   êr than [uuerðe] gefullid sô,
    - verse[n=4348]: '[mînu] uuord giuuârod.   Noh giuuand kumid'
    - verse[n=4349]: himiles endi erðun,   endi steid mîn hêlag uuord
    - verse[n=4350]: fast [forðuuardes]   endi uuirðid al [gefullod] sô,
    - verse[n=4351]: gilêstid an thesumu liohte,   sô ik for thesun liudiun gespriku.
    - verse[n=4352]: Uuacot gi [uuarlîco]:   iu is uuiscumo
    - verse[n=4353]: '[duom\dag]    the mâreo   endi iuuues drohtines craft,'
    - verse[n=4354]: thiu mikilo [meginstrengi]   endi thiu mârie tîd,
    - verse[n=4355]: giuuand thesaro uueroldes.   Fora thiu gi uuardon sculun,
    - verse[n=4356]: that he iu slâpandie   an [suefrestu]
    - verse[n=4357]: fârungo ni bifâhe   an firinuuercun,
    - verse[n=4358]: mênes fulle.   Mûtspelli cumit
    - verse[n=4359]: an thiustrea naht,   al sô thiof ferid
    - verse[n=4360]: darno mid is dâdiun,   sô kumid the dag mannun,
    - verse[n=4361]: the lazto theses liohtes,   sô it êr these liudi ni uuitun,
    - verse[n=4362]: sô samo sô thiu flôd deda   an furndagun,
    - verse[n=4363]: '[the] thar mid lagustrômun   liudi farteride'
    - verse[n=4364]: bi Nôeas tîdiun,   [biûtan] that ina neride god
    - verse[n=4365]: mid is hîuuiskea,   hêlag drohtin,
    - verse[n=4366]: uuið thes flôdes [farm]:   sô uuarð ôk that fiur kuman
    - verse[n=4367]: hêt fan himile,   that thea hôhon burgi
    - verse[n=4368]: umbi [Sodomo land]   suart logna bifeng
    - verse[n=4369]: grim endi grâdag,   that thar [nênig gumono] ni ginas
    - verse[n=4370]: biûtan Loth êno:   ina antlêddun thanen
    - verse[n=4371]: drohtines engilos   endi is dohter tuâ
    - verse[n=4372]: an [ênan] berg uppen:   that [ôðar al] brinnandi fiur,
    - verse[n=4373]: 'ia land ia liudi   logna farteride:'
    - verse[n=4374]: 'sô fârungo uuarð that fiur kumen,   sô uuarð êr [the] flôd sô
        samo:'
    - verse[n=4375]: sô uuirðid the lazto dag.   For thiu scal allaro liudio gehuilic
    - verse[n=4376]: '[thenkean] fora themu thinge;   thes is tharf mikil'
    - verse[n=4377]: manno gehuilicumu:   bethiu lâtad [iu] an iuuuan môd sorga.
  - chapter[n=LIII]:
    - verse[n=4378]: Huand sô huan sô that geuuirðid,   that uualdand Krist,
    - verse[n=4379]: mâri mannes sunu   mid theru maht godes,
    - verse[n=4380]: kumit mid thiu craftu   kuningo rîkeost
    - verse[n=4381]: sittean an is selƀes maht   endi samod mid imu
    - verse[n=4382]: alle thea engilos,   the thar uppa sind
    - verse[n=4383]: hêlaga an himile,   than sculun tharod heliðo barn,
    - verse[n=4384]: elitheoda kuman   alla tesamne
    - verse[n=4385]: libbeandero liudio,   sô [huat sô] io an thesumu liohte uuarð
    - verse[n=4386]: firiho afôdid.   Thar he themu folke scal,
    - verse[n=4387]: allumu mankunnie   mâri drohtin
    - verse[n=4388]: adêlien aftar iro dâdiun.   Than skêðid he thea farduanan man,
    - verse[n=4389]: 'thea faruuarhton uueros   an thea uuinistron hand:'
    - verse[n=4390]: sô duot he ôk thea sâligon   an thea suîðeron half;
    - verse[n=4391]: '[grôtid] he than thea gôdun   endi im tegegnes sprikid:'
    - verse[n=4392]: '"kumad gi", [quiðid he], "thea thar gikorene sindun,   endi
        antfâhad thit craftiga rîki,'
    - verse[n=4393]: '[that] gôde, that [thar] gigereuuid stendid,   that thar uuarð
        gumono barnun'
    - verse[n=4394]: giuuarht fan thesaro uueroldes endie:   iu haƀad geuuîhid selƀo
    - verse[n=4395]: fader allaro firiho barno:   gi môtun [thesaro frumono] neotan,
    - verse[n=4396]: '[geuualdon] theses [uuîdon] rîkeas,   huand gi oft mînan uuilleon
        [frumidun],'
    - verse[n=4397]: fulgengun mi gerno   endi uuârun mi iuuuaro geƀo mildie,
    - verse[n=4398]: than ik bithuungan uuas   thurstu endi hungru,
    - verse[n=4399]: '[frostu] bifangan   eftho [an] feteron lag,'
    - verse[n=4400]: biklemmid an karkare:   oft uurðun mi [kumana] tharod
    - verse[n=4401]: helpa fan iuuun handun:   gi uuârun mi an iuuuomu hugi mildie,
    - verse[n=4402]: 'uuîsodun mîn uuerðlico."   Than sprikid imu eft that uuerod
        angegin:'
    - verse[n=4403]: '"frô mîn the gôdo", queðat sie,   "huan uuâri thu bifangan sô,'
    - verse[n=4404]: bethuungan an sulicun tharaƀun,   sô thu fora thesaru [thiod]
        telis,
    - verse[n=4405]: mahtig mênis?   Huan gisah thi man ênig
    - verse[n=4406]: bethuungen an sulicun tharaƀun?   Huat, thu haƀes allaro thiodo
        giuuald
    - verse[n=4407]: iac sô samo thero mêðmo,   thero the io manno barn
    - verse[n=4408]: 'geuunnun an thesaro uueroldi."   Than sprikid im eft uualdand
        god:'
    - verse[n=4409]: '"sô huat sô gi dâdun", quiðit he,   "an iuuues drohtines namon,'
    - verse[n=4410]: gôdes fargâƀun   an godes êra
    - verse[n=4411]: them mannun, the hêr minniston sindun,   [thero] nu undar thesaru
        menegi [standad]
    - verse[n=4412]: endi thurh ôdmôdi   arme [uuârun]
    - verse[n=4413]: '[uueros, huand] sie mînan uuilleon [fremidun]   - sô huat sô
        gi im iuuuaro uuelono    fargâƀun,'
    - verse[n=4414]: gidâdun thurh [diuriða],   that antfeng iuuua drohtin selƀo,
    - verse[n=4415]: thiu helpe quam te heƀencuninge.   Bethiu [uuili] iu the hêlago
        drohtin
    - verse[n=4416]: lônon [iuuuan] gilôƀon:   giƀid [iu] lîf êuuig."
    - verse[n=4417]: Uuendid ina than uualdand   an thea uuinistron hand,
    - verse[n=4418]: '[drohtin] te them farduanun mannun,   sagad im that sie sculin
        thea dâd antgelden,'
    - verse[n=4419]: thea man iro [mêngiuuerk:]   "nu gi fan [mi] sculun", quiðit
        he.
    - verse[n=4420]: '"faran sô forflôcane   an that fiur êuuig,'
    - verse[n=4421]: that thar gigareuuid uuarð   godes andsacun,
    - verse[n=4422]: fîundo folke   be firinuuerkun,
    - verse[n=4423]: huand gi mi ni hulpun,   than mi hunger endi thurst
    - verse[n=4424]: '[uuêgde] te uundrun   eftha ik geuuâdies lôs'
    - verse[n=4425]: geng iâmermôd,   uuas mi grôtun tharf,
    - verse[n=4426]: than ni habde ik thar ênige helpe,   than ik geheftid uuas,
    - verse[n=4427]: an liðokospun bilokan,   eftha mi legar bifeng,
    - verse[n=4428]: suâra suhti:   than ni uueldun gi mîn siokes thar
    - verse[n=4429]: uuîson mid uuihti:   ni uuas iu uuerð eouuiht,
    - verse[n=4430]: that gi mîn gehugdin.   Bethiu gi an hellie sculun
    - verse[n=4431]: 'tholon an thiustre."   Than sprikid imu eft thiu thiod angegin:'
    - verse[n=4432]: '"uuola uualdand god", queðad sie,   "huî [uuilt] thu sô [uuið]
        thit uuerod sprekan,'
    - verse[n=4433]: mahlien uuið these menegi?   Huan uuas thi [io] manno tharf,
    - verse[n=4434]: gumono gôdes?   Huat, sie it al be thînun geƀun [êgun],
    - verse[n=4435]: '[uuelon an thesaro] uueroldi".   Than sprikid eft uualdand god:'
    - verse[n=4436]: '"than gi thea armostun", quiðid he,   "eldibarno,'
    - verse[n=4437]: manno thea minniston   an iuuuomu môdseƀon
    - verse[n=4438]: heliðos farhugdun,   lêtun sea iu an iuuuomu hugi lêðe,
    - verse[n=4439]: bedêldun sie iuuuaro diurða,   than dâdun gi [iuuuana drohtin]
        sô sama,
    - verse[n=4440]: '[giuuernidun imu] iuuuaro uuelono:   bethiu ni [uuili] iu uualdand
        god,'
    - verse[n=4441]: antfâhen fader [iuuua],   ac gi an that fiur sculun,
    - verse[n=4442]: an thene diopun dôđ,   diuƀlun thionon,
    - verse[n=4443]: uurêðun uuiðersakun,   huand gi sô [uuarhtun] biforan."
    - verse[n=4444]: Than aftar them [uuordun   skêðit] that uuerod an tuê,
    - verse[n=4445]: thea gôdun endi thea uƀilon:   farad thea fargriponon man
    - verse[n=4446]: an thea hêtan hel   hriuuigmôde,
    - verse[n=4447]: thea faruuarhton uueros,   uuîti antfâhat,
    - verse[n=4448]: uƀil endilôs.   Lêdid up thanen
    - verse[n=4449]: hêr heƀencuning   thea hluttaron theoda
    - verse[n=4450]: an that langsame lioht:   "thar is lîf êuuig,
    - verse[n=4451]: gigareuuid godes rîki   gôdaro [thiado]."
  - chapter[n=LIV]:
    - foreign[lg=lat-Latn]: <PASSIO>.
    - verse[n=4452]: Sô gefragn ik that them rinkun tho   rîki drohtin
    - verse[n=4453]: umbi thesaro uueroldes giuuand   uuordun talde,
    - verse[n=4454]: huô thiu forð ferid,   than [lango] the sie firiho barn
    - verse[n=4455]: ardon môtun,   ia huô siu an themu endie scal
    - verse[n=4456]: teglîden endi tegangen.   He sagde ôk is iungarun thar
    - verse[n=4457]: uuârun uuordun:   "huat, gi uuitun alle", quað he,
    - verse[n=4458]: '"that nu oƀar tuâ naht sind   tîdi kumana,'
    - verse[n=4459]: Giudeono pascha,   that sie sculun iro gode thionon,
    - verse[n=4460]: uueros an themu uuîhe.   Thes nis geuuand ênig,
    - verse[n=4461]: '[that] thar uuirðid mannes sunu   te theru meginthiodu'
    - verse[n=4462]: craftag farkôpot   endi an [crûce aslagan,]
    - verse[n=4463]: tholod thiadquâla."   Thô uuarð thar thegan manag
    - verse[n=4464]: slîðmôd gisamnod,   [sûðarliudio,]
    - verse[n=4465]: Iudeono gumscepi,   thar sie scoldun iro gode thionon.
    - verse[n=4466]: Uurðun êosagon   alle kumane,
    - verse[n=4467]: an [uuarf] uueros,   the sie thô uuîsostun
    - verse[n=4468]: undar theru menegi   manno [taldun,]
    - verse[n=4469]: craftag kuniburd.   Thar Caiphas uuas,
    - verse[n=4470]: biscop thero liudio.   Sie rêdun thô an that barn godes,
    - verse[n=4471]: huô sie ina asluogin   sundea lôsan,
    - verse[n=4472]: '[quâðun] that sie ina an themu hêlagon daga   hrînen ni scoldin'
    - verse[n=4473]: undar thero manno menegi,   "that ni uuerðe thius meginthioda,
    - verse[n=4474]: heliðos an hrôru,   huand ina thit heriscepi uuili
    - verse[n=4475]: farstanden    mid strîdu.   Uui sô stillo sculun
    - verse[n=4476]: frêson is ferahes,   that [thit] folc Iudeono
    - verse[n=4477]: an thesun uuîhdagun   uurôht ni afhebbien."
    - verse[n=4478]: Thô geng imu thar Iûdas forð,   iungaro Kristes,
    - verse[n=4479]: ên thero tueliƀio,   [thar] that aðali sat,
    - verse[n=4480]: Iudeono gumscepi;   quað that he is im gôdan râd
    - verse[n=4481]: seggian mahti:   "huat uuilliad gi mi sellien hêr", quað he,
    - verse[n=4482]: '"mêðmo te mêdu,   ef ik iu thene man giƀu'
    - verse[n=4483]: âno uuîg endi âno uurôht?"   Thô uuarð thes uuerodes hugi,
    - verse[n=4484]: thero liudio an lustun:   "ef thu [uuili] gilêstien sô", quâðun
        sie,
    - verse[n=4485]: '"thîn uuord giuuâron,   than thu giuuald haƀes,'
    - verse[n=4486]: huat thu at thesaru thiodu   thiggean uuillies
    - verse[n=4487]: gôdaro mêðmo."   Thô gihêt imu that gumscepi thar
    - verse[n=4488]: an is selƀes dôm   siluƀarscatto
    - verse[n=4489]: thrîtig atsamne,   endi he te theru thiodu gisprak
    - verse[n=4490]: dereƀeun uuordun,   that he gâƀi is drohtin [uuið] thiu.
    - verse[n=4491]: Uuende ina thô fan themu uuerode:   uuas im uurêð hugi,
    - verse[n=4492]: talode im sô treulôs,   huan êr uurði imu thiu tîd kuman,
    - verse[n=4493]: that he ina mahti faruuîsien   uurêðaro [thiodo,]
    - verse[n=4494]: fîundo folke.   Than uuisse that friðubarn godes,
    - verse[n=4495]: uuâr uualdand Krist,   that he these uuerold scolde,
    - verse[n=4496]: ageƀen these gardos   endi sôkien imu godes rîki,
    - verse[n=4497]: gifaren is [faderoðil.]   Thô ni gisah ênig firiho [barno]
    - verse[n=4498]: mêron minnie,   than he thô te them mannun ginam,
    - verse[n=4499]: te them is gôdun iungaron:   gôme uuarhte,
    - verse[n=4500]: sette sie suâslîco   endi im sagde filu
    - verse[n=4501]: uuâroro uuordo.   Skrêd uuester dag,
    - verse[n=4502]: sunne te sedle.   Thô he selƀo gibôd,
    - verse[n=4503]: uualdand mid is uuordun,   hêt im uuater dragan
    - verse[n=4504]: hluttar te handun,   endi rês thô the hêlago Crist,
    - verse[n=4505]: the gôdo [at] them gômun   endi thar is iungarono thuôg
    - verse[n=4506]: fôti mid is folmun   endi suarf sie mid is [fanon] aftar,
    - verse[n=4507]: druknide sie diurlîca.   Thô uuið is [drohtin] sprak
    - verse[n=4508]: Sîmon Petrus:   "ni    thunkid mi thit [sômi] thing", quað he,
    - verse[n=4509]: '"frô mîn the gôdo,   that thu mîne fôti thuahes'
    - verse[n=4510]: mid them thînun hêlagun handun."   Thô sprak imu eft is hêrro
        angegin,
    - verse[n=4511]: uualdand mid is uuordun:   "ef thu is uuillean ni haƀes", quað
        he,
    - verse[n=4512]: '"te antfâhanne,   that ik thîne fôti thuahe'
    - verse[n=4513]: thurh sulica minnea,   sô ik thesun ôðrun mannun hêr
    - verse[n=4514]: dôm thurh diurða,   than ni haƀes thu [ênigan] dêl mid mi
    - verse[n=4515]: an heƀenrîkea."   Hugi uuarð thô giuuendid
    - verse[n=4516]: Sîmon Petruse:   "thu haƀa thi selƀo giuuald", [quað he],
    - verse[n=4517]: '"fro mîn the gôdo,   [fôto] endi hando'
    - verse[n=4517b]: endi mînes hôƀdes sô sama,   [handun thînun,]
    - verse[n=4518]: thiadan, te [thuahanne,]   te thiu thak ik môti thîna forð
    - verse[n=4519]: huldi hebbian   endi heƀenrîkies
    - verse[n=4520]: sulic gidêli,   sô thu mi, drohtin, uuili
    - verse[n=4521]: fargeƀen thurh thîna gôdi."   Iungaron Kristes,
    - verse[n=4522]: thene ambahtscepi   erlos tholodun,
    - verse[n=4523]: thegnos mid [githuldeon,]   sô huat sô im iro [thiodan] dede,
    - verse[n=4524]: '[mahtig] thurh thea minnea,   endi mênde imu al mêra thing'
    - verse[n=4525]: firihon te gifrummienne.
  - chapter[n=LV]:
    - verse[n=4525]: Friðubarn godes
    - verse[n=4526]: geng imu thô eft gisittien   under that gesîðo folc
    - verse[n=4527]: endi [im] sagda filu langsamna râd.   Uuarð eft lioht kuman,
    - verse[n=4528]: morgen te mannun.   Mahtigne Crist
    - verse[n=4529]: grôttun is iungaron   endi frâgodun, huar sie is gôma thô
    - verse[n=4530]: an themu uuîhdage   uuirkien scoldin,
    - verse[n=4531]: huar he uueldi halden   thea hêlagon tîdi
    - verse[n=4532]: selƀo mid is gesîðun.   Thô he sie sôkien hêt,
    - verse[n=4533]: thea gumon Hierusalem:   "sô gi than gangan [kumad",] quað he,
    - verse[n=4534]: '"an thea burg innan   - thar is braht mikil,'
    - verse[n=4535]: meginthiodo gimang -,   thar mugun gi [ênan] man sehan
    - verse[n=4536]: an is handun dragen   hluttres uuatares
    - verse[n=4537]: '[ful mid] folmun.   Themu gi folgon sculun'
    - verse[n=4538]: an sô huilike gardos,   sô gi ina gangan [gisehat,]
    - verse[n=4539]: ia gi than themu hêrron,   the thie hoƀos êgi,
    - verse[n=4540]: selƀon seggiad,   that ik    iu [sende] tharod
    - verse[n=4541]: te gigaruuuenne mîna gôma.   Than tôgid he iu ên gôdlîc hûs,
    - verse[n=4542]: hôhan soleri,   the is bihangen al
    - verse[n=4543]: fagarun fratahun.   Thar gi frummien sculun
    - verse[n=4544]: uuerdscepi mînan.   Thar bium ik uuiskumo
    - verse[n=4545]: selƀo mid mînun gesîðun."   Thô uurðun sân aftar thiu
    - verse[n=4546]: thar te Hierusalem   iungaron Kristes
    - verse[n=4547]: forðuuard an ferdi,   fundun all sô he sprak
    - verse[n=4548]: uuordtêcan uuâr:   ni uuas thes giuuand ênig.
    - verse[n=4549]: Thar gereuuidun sie thea gôma.   Uuarð the godes sunu,
    - verse[n=4550]: hêlag drohtin   an that hûs cuman,
    - verse[n=4551]: thar sie the landuuîse   lêstien scoldun,
    - verse[n=4552]: fulgangan godes gibode,   al sô Iudeono uuas
    - verse[n=4553]: êo endi aldsidu   an êrdagun.
    - verse[n=4554]: Giuuêt imu thô an themu âƀande   [alouualdand] Krist
    - verse[n=4555]: an thene seli sittien;   hêt thar is gesîðos te imu
    - verse[n=4556]: tueliƀi gangan,   thea im gitriuuiston
    - verse[n=4557]: an iro môdseƀon   manno uuârun
    - verse[n=4558]: bi uuordun endi bi uuîsun:   uuisse imu selƀo
    - verse[n=4559]: iro hugiskefti   hêlag drohtin.
    - verse[n=4560]: Grôtte sie thô oƀar them gômun:   "gern bium ik suîðo", quað
        he,
    - verse[n=4561]: '"that ik samad mid iu   sittien môti,'
    - verse[n=4562]: gômono neoten,   Iudeono pascha
    - verse[n=4563]: dêlien mid iu sô diuriun.   Nu ik iu [iuuues] drohtines scal
    - verse[n=4564]: uuilleon seggian,   that ik an thesaro uueroldi ni môt
    - verse[n=4565]: mid mannun mêr   môses anbîten
    - verse[n=4566]: furður mid firihun,   êr than [gifullod] uuirðid
    - verse[n=4567]: '[himilo rîki].   Mi is an handun nu'
    - verse[n=4568]: uuîti endi uunderquâle,   thea ik for thesumu uuerode scal,
    - verse[n=4569]: tholon [for thesaru thiodu]."   Sô he thô sô te them thegnun
        sprak,
    - verse[n=4570]: hêlag drohtin,   sô uuarð imu is hugi drôƀi,
    - verse[n=4571]: uuarð imu gisuorken seƀo,   endi eft te [them] gesîðun sprac,
    - verse[n=4572]: the gôdo te them is iungarun:   "huat, ik iu godes rîki", quað
        he,
    - verse[n=4573]: '"gihêt himiles lioht,   endi gi mi holdlîco'
    - verse[n=4574]: iuuuan theganskepi.   Nu ni uuilliat gi [athengean] sô,
    - verse[n=4575]: '[ac] uuenkeat thero uuordo.   Nu seggiu ik iu te    uuâran hêr,'
    - verse[n=4576]: that uuili iuuuar tueliƀio ên   [treuuana suîkan],
    - verse[n=4577]: uuili mi farcôpon   undar thit kunni Iudeono,
    - verse[n=4578]: gisellien uuiðer siluƀre,   endi [uuili] imu [thar] sinc niman,
    - verse[n=4579]: diurie mêðmos,   endi geƀen is drohtin [uuið] thiu,
    - verse[n=4580]: holdan hêrran.   That imu thoh te harme scal,
    - verse[n=4581]: uuerðan te uuîtie;   be that he thea [uurdi farsihit]
    - verse[n=4582]: endi he thes arƀedies   endi scauuot,
    - verse[n=4583]: than uuêt he that te uuâran,   that imu uuâri [uuôðiera] thing,
    - verse[n=4584]: betera mikilu,   that he gio giboran ni uurði
    - verse[n=4585]: libbiendi te thesumu liohte,   than he that lôn nimid,
    - verse[n=4586]: uƀil arƀedi   [inuuidrâdo."]
    - verse[n=4587]: Thô bigan thero erlo gehuilic   te ôðrumu scauuon,
    - verse[n=4588]: sorgondi sehan;   uuas im sêr hugi,
    - verse[n=4589]: hriuuig umbi iro herta:   gihôrdun iro hêrron thô
    - verse[n=4590]: gornuuord sprekan.   Thea gumon sorgodun,
    - verse[n=4591]: huilican he thero [tueliƀio te thiu]   tellien uueldi,
    - verse[n=4592]: sculdigna [scaðon,]   that he habdi thea scattos thar
    - verse[n=4593]: gethingod [at] theru [thiod.]   Ni uuas thero thegno ênigumu
    - verse[n=4594]: sulikes inuuiddies   ôði te [gehanne],
    - verse[n=4595]: '[mêngithâhtio   - antsuok thero] manno gehuilic -,'
    - verse[n=4596]: uurðun alle an forhtun,   frâgon ne gidorstun,
    - verse[n=4597]: êr than thô gebôknide   [baruuirðig] gumo,
    - verse[n=4598]: Sîmon Petrus   - ne gidorste it selƀo sprekan -
    - verse[n=4599]: te Iohanne themu gôdon:   he uuas themu godes barne
    - verse[n=4600]: an them dagun   thegno lioƀost,
    - verse[n=4601]: mêst an minniun   endi môste thar [thô] an thes mahtiges Kristes
    - verse[n=4602]: barme restien   endi an is breostun lag,
    - verse[n=4603]: hlinode mid is [hôƀdu:]   thar nam he sô manag hêlag gerûni,
    - verse[n=4604]: diapa githâhti,   endi thô te is drohtine sprac,
    - verse[n=4605]: began ina thô frâgon:   "hue scal that, frô mîn, uuesen", quað
        he,
    - verse[n=4606]: '["that] thi farcôpon uuili,   cuningo rîkeost,'
    - verse[n=4607]: undar thînaro fîundo folc?   Ûs uuâri thes firiuuit    mikil,
    - verse[n=4608]: uualdand, te uuitanne."   Thô habde eft is uuord garu
    - verse[n=4609]: '[hêleando] Crist:   "seh thi, huemu ik hêr an hand geƀe'
    - verse[n=4610]: mînes môses for thesun mannun:   the haƀed mên[githâht],
    - verse[n=4611]: '[birid bittran hugi];   the scal mi an banono geuuald,'
    - verse[n=4612]: fîundun bifelhen,   thar man mînes ferhes scal,
    - verse[n=4613]: aldres âhtien."   Nam he thô aftar thiu
    - verse[n=4614]: thes môses for them mannun   endi gaf is themu [mên]scaðen,
    - verse[n=4615]: Iudase an hand   endi imu tegegnes sprac
    - verse[n=4616]: selƀo for them is gesîðun   endi ina [sniumo] hêt
    - verse[n=4617]: faran fan themu is folke:   "frumi sô thu thenkis", quað he,
    - verse[n=4618]: '"dô that thu duan scalt:   thu ni maht bidernien leng'
    - verse[n=4619]: uuilleon thînan.   Thiu uurd is at handun,
    - verse[n=4620]: thea tîdi sind nu ginâhid."   Sô thô the treulogo
    - verse[n=4621]: that môs antfeng   endi mid is mûðu anbêt,
    - verse[n=4622]: sô afgaf ina thô thiu godes craft,   gramon in geuuitun
    - verse[n=4623]: an thene lîchamon,   lêða uuihti,
    - verse[n=4624]: uuarð imu Satanas   sêro bitengi,
    - verse[n=4625]: hardo umbi is herte,   sîður ine thiu helpe godes
    - verse[n=4626]: farlêt an thesumu liohte.   Sô is [thena] liudio uuê,
    - verse[n=4627]: the sô undar thesumu [himile scal   hêrron] uuehslon.
  - chapter[n=LVI]:
    - verse[n=4628]: Giuuêt imu thô ût thanen   inuuideas gern
    - verse[n=4629]: Iudas gangan:   habde imu grimmen hugi
    - verse[n=4630]: thegan uuið is thiodan.   Uuas thô iu thiustri naht,
    - verse[n=4631]: suîðo gisuorken.   Sunu drohtines
    - verse[n=4632]: uuas ima [at] them gômun forð   endi is iungarun [thar]
    - verse[n=4633]: uualdand uuîn [endi] brôd   uuîhide bêðiu,
    - verse[n=4634]: hêlagode heƀencuning,   mid is handun brak,
    - verse[n=4635]: gaf it undar them is iungarun   endi gode thancode,
    - verse[n=4636]: sagde them ôlat,   [the] thar al giscôp,
    - verse[n=4637]: 'uuerold endi uunnea,   endi sprak uuord manag:'
    - verse[n=4638]: '["gilôƀiot] gi thes liohto", [quað he],   "that thit is mîn
        lîchamo'
    - verse[n=4639]: endi mîn blôd sô same:   giƀu ik iu hêr bêðiu samad
    - verse[n=4640]: etan endi drinkan.   Thit ik an erðu scal
    - verse[n=4641]: geƀan    endi geotan   endi iu te godes rîkie
    - verse[n=4642]: lôsien mid mînu lîchamen   an lîf êuuig,
    - verse[n=4643]: an that himiles lioht.   Gihuggeat gi [simlun,]
    - verse[n=4644]: that gi [thiu fulgangan],   thiu ik an thesun gômun dôn;
    - verse[n=4645]: mâriad thit [for] menegi:   thit is mahtig thing,
    - verse[n=4646]: mid thius sculun gi iuuuomu drohtine   diuriða frummien,
    - verse[n=4647]: habbiad thit mîn te gihugdiun,   hêlag biliði,
    - verse[n=4648]: that it eldibarn   aftar lêstien,
    - verse[n=4649]: uuaron an thesaru uueroldi,   that that uuitin alle,
    - verse[n=4650]: man oƀar thesan middilgard,   that it is thurh mîna minnea giduan
    - verse[n=4651]: hêrron te huldi.   Gehuggiad gi [simlun,
    - verse[n=4652]: hueo] ik iu hêr gebiudu,   that gi iuuuan brôðerskepi
    - verse[n=4653]: fasto [frummiad:]   habbiad ferhtan hugi,
    - verse[n=4654]: minniod iu an iuuuomu môde,   that that manno barn
    - verse[n=4655]: oƀar irminthiod   alle farstanden,
    - verse[n=4656]: that gi [sind] gegnungo   iungaron mîne.
    - verse[n=4657]: Ôk scal ik iu cûðien,   huô hêr uuili craftag fîund,
    - verse[n=4658]: hetteand herugrim,   umbi iuuuan hugi niusien,
    - verse[n=4659]: '[Satanas selƀo:   he cumid] iuuuaro seolono herod'
    - verse[n=4660]: frôkno frêson.   [Simlun] gi fasto te gode
    - verse[n=4661]: berad iuuua breost[githâht]:   ik scal an iuuuaru bedu standen,
    - verse[n=4662]: that [iu] ni mugi the mênscaðo   môd getuîflean;
    - verse[n=4663]: ik [fullêstiu iu] uuiðer themu fîunde.   Ôk quam he herod giu
        frêson mîn,
    - verse[n=4664]: thoh imu is uuilleon hêr   uuiht ne gistôdi,
    - verse[n=4665]: lioƀes an [themu mînumu] lîchamon.   Nu [ni] uuilliu ik iu leng
        helen,
    - verse[n=4666]: 'huat iu hêr nu sniumo scal   te sorgu gistanden:'
    - verse[n=4667]: gi sculun mi gesuîkan,   gesîðos mîne,
    - verse[n=4668]: iuuues theganscepies,   êr than thius thiustrie naht
    - verse[n=4669]: liudi farlîða   endi eft lioht cume,
    - verse[n=4670]: morgan te [mannun]."   Thô uuarð môd gumon
    - verse[n=4671]: suîðo gisuorken   endi sêr hugi,
    - verse[n=4672]: hriuuig umbi iro herte   endi iro hêrron uuord
    - verse[n=4673]: suîðo an sorgun.   Sîmon Petrus thô,
    - verse[n=4674]: thegan uuið is thiodan   thrîst[uuordun] sprac
    - verse[n=4675]: bi huldi *uuið is hêrron:   "thoh thi all thit heliðo folc",
        quathie,
    - verse[n=4676]: '"gisuîcan thîna gisîðos,   thoh ik sinnon mid thi'
    - verse[n=4677]: at allon tharaƀon   tholoian uuilliu.
    - verse[n=4678]: Ik biun garo sinnon,   ef mi god lâtið,
    - verse[n=4679]: that ik an thînon fullêstie   fasto gistande;
    - verse[n=4680]: thoh sia thi an carcaries   clûstron hardo,
    - verse[n=4681]: thesa liudi bilûcan,   [thoh] ist mi luttil [tueho],
    - verse[n=4682]: ne ik an them bendion mid thi   bîdan uuillie,
    - verse[n=4683]: liggian mid thi [sô] lieƀen;   ef sia thînes lîƀes [than]
    - verse[n=4684]: thuru eggia nîð   âhtian [uuilliad,]
    - verse[n=4685]: '[frô] mîn thie guodo,   ik giƀu mîn ferah furi thik'
    - verse[n=4686]: an uuâpno spil:   nis mi [uuerð] iouuiht
    - verse[n=4687]: te bimîðanne,   sô lango sô mi mîn uuarod
    - verse[n=4688]: 'hugi endi [handcraft."]   Thuo sprak im eft is hêrro angegin:'
    - verse[n=4689]: '"huat, thu thik biuuânis", [quathie,   "uuissaro] treuuono,'
    - verse[n=4690]: thrîstero thingo:   thu haƀis thegnes hugi,
    - verse[n=4691]: uuillion guodan.   Ik [mag] thi seggian, huô it thoh giuuerðan
        scal,
    - verse[n=4692]: that thu uuirðis sô uuêkmuod,   thoh thu nu ni uuânies sô,
    - verse[n=4693]: that thu thînes thiadnes te naht   thrîuuo farlôgnis
    - verse[n=4694]: êr hanocrâdi   endi quiðis, thak ik thîn hêrro ni sî,
    - verse[n=4695]: 'ac thu farmanst mîna mundburd."   Thuo sprac eft thie man angegin:'
    - verse[n=4696]: '"ef it gio an uueroldi", quathie,   "giuuerðan muosti,'
    - verse[n=4697]: that ik samad midi thi   sueltan muosti,
    - verse[n=4698]: dôian diurlîco,   [than] ne uuurði gio thie dag cuman,
    - verse[n=4699]: that ik thîn farlôgnidi,   lieƀo drohtin,
    - verse[n=4700]: gerno for theson Iuðeon."   Thuo quâðun alla thia iungron sô,
    - verse[n=4701]: that sia thar an them [thingon mid im]   tholian uueldin.
  - chapter[n=LVII]:
    - verse[n=4702]: Thuo im eft mid is uuordon gibôd   uualdand selƀo,
    - verse[n=4703]: hêr heƀancuning,   that sia im ni lietin iro hugi tuîflian,
    - verse[n=4704]: 'hiet that sia ni [uueldin...]   diopa githâhti:'
    - verse[n=4705]: '"ne druoƀie iuuua herta   thuru iuuues drohtines uuord,'
    - verse[n=4706]: ne forohteat te filo:   ic scal fader ûsan
    - verse[n=4707]: selƀan suokean   endi iu sendian scal
    - verse[n=4708]: 'fan heƀanrîkie   hêlagna gêst:'
    - verse[n=4709]: thie scal iu eft gifruofrean   endi te frumu uuerðan,
    - verse[n=4710]: manon iu thero mahlo,   thie ik iu manag hebbiu
    - verse[n=4711]: uuordon giuuîsid.   Hie giƀit iu giuuit an briost,
    - verse[n=4712]: lustsama lêra,   that gi lêstian forð
    - verse[n=4713]: thiu uuord endi thiu uuerc,   thia ik iu an thesaro uueroldi
        gibôd."
    - verse[n=4714]: Arês im thuo the rîkeo   an themo racode innan,
    - verse[n=4715]: neriendo Crist   endi giuuêt im [nahtes thanan]
    - verse[n=4716]: selƀo mid is gisîðon:   [sêrago] gengun
    - verse[n=4717]: suîðo gornondia   iungron Cristes,
    - verse[n=4718]: hriuuigmuoda.   Thuo hie im an thena hôhan giuuêt
    - verse[n=4719]: Oliuetiberg:   thar uuas hie [up] giuuno
    - verse[n=4720]: gangan mid is iungron.   That [uuissa] Iudas [uuel],
    - verse[n=4721]: '[balohûgdig] man,   huand hie uuas oft an them berege mid im.'
    - verse[n=4722]: 'Thar gruotta thie godes suno   iûgron sîna:'
    - verse[n=4723]: '"gi sind nu sô druoƀia", quathie,   "nu gi mînan dôð uuitun;'
    - verse[n=4724]: nu gornonð gi endi griotand,   endi thesa Iuðeon sind an luston,
    - verse[n=4725]: mendit [thius] menigi,   sindun an iro muode frâha,
    - verse[n=4726]: thius uuerold ist an uuunnion.   Thes uuirðit thoh giuuand cuman
    - verse[n=4727]: sniumo tulgo:   than uuirðit im sêr hugi,
    - verse[n=4728]: than morniat sia an iro môde,   endi gi mendian sculun
    - verse[n=4729]: after te êuuondage,   huand gio endi ni cumið,
    - verse[n=4730]: iuuues uuellîƀes giuuand:   bethiu ne thurƀun [iu] thius uuerc
        tregan,
    - verse[n=4731]: hreuuan mîn hinfard,   huand thanan scal thiu helpa cuman
    - verse[n=4732]: gumono barnon."   Thuo hiet hie is iungron thar
    - verse[n=4733]: bîdan uppan themo berge,   quað that hie ti bedu uueldi
    - verse[n=4734]: an thiu holmcliƀu   hôhor stîgan;
    - verse[n=4735]: hiet thuo thria mid im   thegnos gangan,
    - verse[n=4736]: Iacobe endi Iohannese   endi thena guodan Petruse,
    - verse[n=4737]: thrîstmuodian thegan.   Thuo sia mid iro thiedne samad
    - verse[n=4738]: gerno [gengun].   Thuo hiet sia thie godes suno
    - verse[n=4739]: an berge uppan   te bedu hnîgan,
    - verse[n=4740]: hiet sia god gruotian,      *gerno biddian,
    - verse[n=4741]: that he im thero costondero   craft farstôdi,
    - verse[n=4742]: uurêðaro uuilleon,   that im the [uuiðersaco,
    - verse[n=4743]: ni mahti] the mênscaðo   môd gituîflean,
    - verse[n=4744]: iak imu thô selƀo gihnêg   sunu drohtines
    - verse[n=4745]: craftag an kniobeda,   kuningo rîkeost,
    - verse[n=4746]: forðuuard te foldu:   fader alothiado
    - verse[n=4747]: gôdan grôtte,   gorn[uuordun] sprac
    - verse[n=4748]: hriuuiglîco:   uuas imu is hugi drôƀi,
    - verse[n=4749]: bi theru menniski   môd gihrôrid,
    - verse[n=4750]: is flêsk uuas an forhtun:   fellun imo trahni,
    - verse[n=4751]: drôp is diurlîc suêt,   al sô drôr kumid
    - verse[n=4752]: '[uuallan] fan uundun.   Uuas an geuuinne thô'
    - verse[n=4753]: 'an themu godes barne   the gêst endi the lîchamo:'
    - verse[n=4754]: ôðar uuas [fûsid]   an [forðuuegos,]
    - verse[n=4755]: the gêst an godes rîki,   ôðar giâmar stôd,
    - verse[n=4756]: lîchamo Cristes:   ni uuelde [thit] lioht ageƀen,
    - verse[n=4757]: ac [droƀde] for themu dôðe.   [Simla] he [hreop] te drohtine
        forð
    - verse[n=4758]: thiu mêr aftar thiu   mahtigna grôtte,
    - verse[n=4759]: hôhan himilfader,   hêlagna god,
    - verse[n=4760]: uualdand mid is uuordun:   "ef nu uuerðen ni mag", quað he,
    - verse[n=4761]: '"mankunni generid,   ne sî that ik mînan geƀe'
    - verse[n=4762]: lioƀan lîchamon   for liudio barn
    - verse[n=4763]: te uuêgeanne te uundrun,   it sî than thîn uuilleo sô,
    - verse[n=4764]: ik uuilliu is than gicoston:   ik nimu thene kelik an hand,
    - verse[n=4765]: drinku ina thi te [diurðu,]   drohtin frô mîn,
    - verse[n=4766]: mahtig mundboro.   Ni seh thu mînes hêr
    - verse[n=4767]: flêskes gifôries.   Ik [fullon] scal
    - verse[n=4768]: uuilleon thînen:   thu haƀes geuuald oƀar al."
    - verse[n=4769]: Giuuêt imu thô gangen,   thar he [êr] is iungaron lêt
    - verse[n=4770]: bîdan uppan themu berge;   fand sie that barn godes
    - verse[n=4771]: slâpen sorgandie:   uuas im sêr hugi,
    - verse[n=4772]: thes sie fan iro drohtine   dêlien scoldun.
    - verse[n=4773]: Sô sind that [môdthraca   manno] gehuilicumu,
    - verse[n=4774]: that he farlâten scal   [liaƀane] hêrron,
    - verse[n=4775]: '[afgeƀen] thene sô [gôdene.]   Thô he te is iungarun sprak,'
    - verse[n=4776]: '[uuahte] sie uualdand   endi uuordun    grôtte:'
    - verse[n=4777]: '"huî uuilliad gi sô slâpen?" quað he;   "ni mugun samad mid
        mi'
    - verse[n=4778]: uuacon êne tîd?   Thiu uurd is [at] handun,
    - verse[n=4779]: that it sô gigangen scal,   sô it god fader
    - verse[n=4780]: '[gimarcode] mahtig.   Mi nis an mînumu môde tueho:'
    - verse[n=4781]: mîn gêst is garu   an godes uuillean,
    - verse[n=4782]: fûs te faranne:   mîn flêsk is an sorgun,
    - verse[n=4783]: letid [mik] mîn lîchamo:   lêð is imu suîðo
    - verse[n=4784]: uuîti te tholonne.   Ik thoh uuillean scal
    - verse[n=4785]: mînes fader [gefrummien.]   Hebbiad gi fasten hugi."
    - verse[n=4786]: Giuuêt imu thô eft thanan   ôðersîðu
    - verse[n=4787]: an thene berg uppen   te bedu gangan,
    - verse[n=4788]: mâri drohtin,   endi thar sô manag gisprac
    - verse[n=4789]: gôdoro uuordo.   Godes engil quam
    - verse[n=4790]: hêlag fan himile,   is hugi fastnode,
    - verse[n=4791]: beldide te them bendiun.   He uuas an theru bedu [simla]
    - verse[n=4792]: forð an flîte   endi is fader grôtte,
    - verse[n=4793]: uualdand mid is uuordun:   "ef it nu uuesen ni mag", quað he,
    - verse[n=4794]: '"mâri drohtin,   neƀu ik for thit manno folc'
    - verse[n=4795]: thiodquâle tholoie,   ik an thînan scal
    - verse[n=4796]: uuillean [uuonian."]   Giuuêt imu thô eft thanen
    - verse[n=4797]: sôkean is gesîðos:   fand sie slâpandie,
    - verse[n=4798]: grôtte sie gâhun.   Geng imu eft thanen
    - verse[n=4799]: thriddeon sîðu te bedu   endi sprak thiodkuning
    - verse[n=4800]: al thiu selƀon uuord,   sunu drohtines,
    - verse[n=4801]: te themu alouualdon fader,   sô he êr dede,
    - verse[n=4802]: manode mahtigna   manno frumana
    - verse[n=4803]: '[suîðo niudlîco   neriando] Crist,'
    - verse[n=4804]: 'geng imu thô [eft] te them is iungarun,   grôtte sie sâno:'
    - verse[n=4805]: '"slâpad gi endi [restiad",] quað he.   "Nu uuirðid sniumo herod'
    - verse[n=4806]: cuman mid craftu,   the mi farcôpot haƀad,
    - verse[n=4807]: '[sundea lôsan] gisald."   Gesîðos Cristes'
    - verse[n=4808]: uuacodun thô aftar them uuordun   endi gisâhun thô that uuerod
        kuman
    - verse[n=4809]: an thene berg uppen   brahtmu thiu mikilon,
    - verse[n=4810]: uurêða uuâpanberand.
  - chapter[n=LVIII]:
    - verse[n=4810]: Uuîsde im Iudas,
    - verse[n=4811]: gramhugdig man;      Iudeon aftar sigun,
    - verse[n=4812]: fîundo folcscepi;   drôg man fiur an gimang,
    - verse[n=4813]: logna an liohtfatun,   lêdde man faklon
    - verse[n=4814]: '[brinnandea] fan burg,   thar sie an thene berg [uppan]'
    - verse[n=4815]: stigun mid strîdu.   Thea stedi uuisse Judas uuel,
    - verse[n=4816]: huar he thea liudi tô   lêdean scolde.
    - verse[n=4817]: Sagde imu thô te têkne,   thô sie thar tô fôrun
    - verse[n=4818]: themu [folke] biforan,   te thiu that sie ni farfengin thar,
    - verse[n=4819]: erlos ôðren man:   "ik gangu imu at êrist tô", quað he,
    - verse[n=4820]: '"cussiu ine endi quaddiu:   that is Crist selƀo.'
    - verse[n=4821]: Thene gi fâhen sculun   folco craftu,
    - verse[n=4822]: binden [ina] uppan themu berge   endi [ina] te burg hinan
    - verse[n=4823]: lêdien undar thea liudi:   he is lîƀes haƀad
    - verse[n=4824]: mid [is] uuordun faruuerkod."   Uuerod sîðode thô,
    - verse[n=4825]: antat sie te Criste   kumane uurðun,
    - verse[n=4826]: '[grim folc] Iudeono,   thar he mid is iungarun stôd,'
    - verse[n=4827]: mâri drohtin:   bêd metodogiscapu,
    - verse[n=4828]: torhtero tîdeo.   Thô geng imu treulôs man,
    - verse[n=4829]: Iudas tegegnes   endi te themu godes barne
    - verse[n=4830]: hnêg mid is hôƀdu   endi is hêrron quedde,
    - verse[n=4831]: custe ina craftagne   endi is quidi lêste,
    - verse[n=4832]: uuîsde ina themu uuerode,   al sô he êr mid uuordun gehêt.
    - verse[n=4833]: That tholode al mid githuldiun   thiodo drohtin,
    - verse[n=4834]: uualdand thesara uueroldes   endi sprak imu mid is uuordun tô,
    - verse[n=4835]: frâgode ine frôkno:   "behuî kumis thu sô mid thius folcu te
        mi,
    - verse[n=4836]: behuî lêdis thu mi sô these liudi tô   [endi mi te] thesare lêðan
        [thiode] sprekan,
    - verse[n=4837]: farcôpos mid thînu kussu   under thit kunni Iudeono,
    - verse[n=4838]: meldos mi te thesaru menegi?"   Geng imu thô uuið thea man
    - verse[n=4839]: uuið that uuerod ôðar   endi sie mid [is] uuordun fragn,
    - verse[n=4840]: huene sie mid thiu gesîðiu   sôkean quâmin
    - verse[n=4841]: sô [niudlico] an naht,   "so gi [uuillean] nôd frummien
    - verse[n=4842]: manno huilicumu."   Thô sprak imu eft thiu [menegi] angegin,
    - verse[n=4843]: quâðun that im hêleand thar   an    themu holme uppan
    - verse[n=4844]: geuuîsid uuâri,   "the thit giuuer frumid
    - verse[n=4845]: Iudeo liudiun   endi [ina] godes sunu
    - verse[n=4846]: selƀon hêtid.   Ina quâmun uui sôkean herod,
    - verse[n=4847]: '[uueldin] ina gerno bigeten:   he is fan Galileo lande,'
    - verse[n=4848]: fan Nazarethburg."   Sô im thô the neriendio Crist
    - verse[n=4849]: sagde te sôðan,   that he it selƀo uuas,
    - verse[n=4850]: sô uurðun thô an forhtun   folc Iudeono,
    - verse[n=4851]: uurðun underbadode,   that sie under bac fellun
    - verse[n=4852]: alle [efno sân,]   erðe gisôhtun,
    - verse[n=4853]: uuiðer[uuardes] that uuerod:   ni [mahte] that uuord godes,
    - verse[n=4854]: thie stemnie antstandan:   uuârun thoh sô strîdige man,
    - verse[n=4855]: ahliopun eft up an themu holme,   hugi fastnodun,
    - verse[n=4856]: bundun briostgithâht,   gibolgane gengun
    - verse[n=4857]: nâhor mid nîðu,   anttat sie thene neriendion Crist
    - verse[n=4858]: uuerodo biuurpun.   Stôdun uuîse man,
    - verse[n=4859]: '[suîðo gornundie   giungaron Kristes]'
    - verse[n=4860]: '[biforan] theru dereƀeon dâdi   endi te iro drohtine [sprâkun:]'
    - verse[n=4861]: '"uuâri it [nu] thîn uuillio", quâðun sie,   "uualdand frô mîn,'
    - verse[n=4862]: '[that sie ûs hêr an speres ordun   spildien môstin]'
    - verse[n=4863]: uuâpnun uunde,   than ni uuâri ûs uuiht sô gôd,
    - verse[n=4864]: sô that uui hêr for ûsumu drohtine   dôan môstin
    - verse[n=4865]: '[beniðiun] blêka".   Thô gibolgan uuarð'
    - verse[n=4866]: snel suerdthegan,   Sîmon Petrus,
    - verse[n=4867]: '[uuell] imu innan hugi,   that he ni mahte ênig uuord sprekan:'
    - verse[n=4868]: sô harm uuarð imu an is hertan,   that man is hêrron thar
    - verse[n=4869]: binden [uuelde.]   Thô he gibolgan geng,
    - verse[n=4870]: suîðo thrîstmôd thegan   for is thiodan [standen,]
    - verse[n=4871]: hard for is hêrron:   ni uuas imu is hugi tuîfli,
    - verse[n=4872]: '[blôð] an is breostun,   ac he is bil atôh,'
    - verse[n=4873]: suerd bi sîdu,   [slôg] imu tegegnes
    - verse[n=4874]: an thene [furiston] fîund   folmo crafto,
    - verse[n=4875]: that thô Malchus uuarð   mâkeas eggiun,
    - verse[n=4876]: 'an thea suîðaron half   suerdu gimâlod:'
    - verse[n=4877]: thiu hlust uuarð imu    farhauuan,   he uuarð an that hôƀid uund,
    - verse[n=4878]: that imu herudrôrag   hlear endi ôre
    - verse[n=4879]: beniuundun brast:   blôd aftar sprang,
    - verse[n=4880]: uuell fan uundun.   Thô uuas an is uuangun scard
    - verse[n=4881]: 'the furisto thero fîundo.   Thô stôd that folc an rûm:'
    - verse[n=4882]: andrêdun im thes billes biti.   Thô sprak that barn godes
    - verse[n=4883]: selƀo te Sîmon Petruse,   hêt that he is suerd dedi
    - verse[n=4884]: skarp an skêđia:   "ef ik uuið thesa scola uueldi", quað he,
    - verse[n=4885]: '"uuið theses uuerodes geuuin   uuîgsaca frummien,'
    - verse[n=4886]: than manodi ik thene mâreon   mahtigne god,
    - verse[n=4887]: hêlagne fader   an himilrîkea,
    - verse[n=4888]: that he mi sô managan engil herod   oƀana sandi
    - verse[n=4889]: uuîges sô uuîsen,   sô ni [mahtin] iro [uuâpanthreki]
    - verse[n=4890]: man adôgen:   iro ni stôdi gio sulic megin samad,
    - verse[n=4891]: folkes [gifastnod,]   that im iro ferh aftar thiu
    - verse[n=4892]: uuerðen [mahti].   Ac it haƀad uualdand god,
    - verse[n=4893]: alomahtig fader   an ôðar gimarkot,
    - verse[n=4894]: that uui [githoloian] sculun,   sô huat sô ûs [thius thioda]
        tô
    - verse[n=4895]: bittres brengit:   ni sculun ûs belgan uuiht,
    - verse[n=4896]: uurêðean uuið iro geuuinne;   huand sô hue sô uuâpno nîð,
    - verse[n=4897]: grimman [gêrheti   uuili] gerno frummien,
    - verse[n=4898]: he suiltit imu [eft]   suerdes eggiun,
    - verse[n=4899]: '[dôit] im [bidrôregan]:   uui mid ûsun dâdiun ni sculun'
    - verse[n=4900]: uuiht auuerdian."   Geng [he] thô te themu uundon [manne],
    - verse[n=4901]: '[legde] mid listiun   lîk tesamne,'
    - verse[n=4902]: hôƀiduundon,   that siu sân gihêlid uuarð,
    - verse[n=4903]: thes billes biti,   endi sprak that barn godes
    - verse[n=4904]: uuið that uurêðe uuerod:   "mi thunkid uunder mikil", quað he,
    - verse[n=4905]: '"ef gi mi lêðes uuiht   lêstien uueldun,'
    - verse[n=4906]: huî gi mi [thô] ni [fengun,]   than ik undar iuuuomu folke stôd,
    - verse[n=4907]: an themu uuîhe innan   endi thar uuord manag
    - verse[n=4908]: '[sôðlîc] sagde.   Than uuas sunnon skîn,'
    - verse[n=4909]: diurlic    [dages lioht,]   than ni uueldun gi mi dôan eouuiht
    - verse[n=4910]: lêðes an thesumu liohte,   endi nu lêdiad mi [iuuua] liudi tô
    - verse[n=4911]: an thiustrie naht,   al sô man thioƀe dôt,
    - verse[n=4912]: than man thene fâhan uuili   endi he is ferhes haƀad
    - verse[n=4913]: faruuerkot, uuamscaðo."   Uuerod Iudeono
    - verse[n=4914]: gripun thô an thene godes sunu,   grimma thioda,
    - verse[n=4915]: hatandiero hôp,   huurƀun ina umbi
    - verse[n=4916]: môdag manno folc   - mênes ni sâhun -,
    - verse[n=4917]: heftun herubendiun   [handi] tesamne,
    - verse[n=4918]: faðmos mid fitereun.   Im ni uuas [sulicaro] firinquâla
    - verse[n=4919]: tharf te githolonne,   thiodarƀedies,
    - verse[n=4920]: te uuinnanne sulic uuîti,   ac he it thurh thit uuerod deda,
    - verse[n=4921]: huand he liudio barn   lôsien uuelda,
    - verse[n=4922]: halon fan helliu   an himilrîki,
    - verse[n=4923]: an thene uuîdon uuelon:   bethiu he thes uuiht ne bisprak,
    - verse[n=4924]: thes sie imu thurh inuuidnîð   ôgean uueldun.
  - chapter[n=LIX]:
    - verse[n=4925]: Thô uurðun thes sô [malsce]   môdag folc Iudeono,
    - verse[n=4926]: thiu hêri uuarð thes sô hrômeg,   thes sie thena [hêlagon] Krist
    - verse[n=4927]: '[an liðobendion   lêdian muostun],'
    - verse[n=4928]: '[fôrian] an fitereun.   Thie fîund eft geuuitun'
    - verse[n=4929]: fan themu berge te burg.   Geng that barn godes
    - verse[n=4930]: undar themu heriscepi   handun gebunden,
    - verse[n=4931]: drûƀondi te dale.   Uuârun imu thea is diurion thô
    - verse[n=4932]: '[gesîðos] gesuikane,   al sô he im êr selƀo gisprak:'
    - verse[n=4933]: ni uuas it thoh be ênigaru blôði,   that sie that barn godes,
    - verse[n=4934]: '[lioƀen] farlêtun,   ac it uuas sô lango biforen'
    - verse[n=4935]: 'uuârsagono uuord,   that it [scoldi] giuuerðen sô:'
    - verse[n=4936]: bethiu ni mahtun sie is bemîðan.   Than aftar theru menegi gengun
    - verse[n=4937]: Iohannes endi Petrus,   thie gumon tuêne,
    - verse[n=4938]: folgodun [ferrane:]   uuas im firiuuit mikil,
    - verse[n=4939]: huat thea grimmon Iudeon   themu godes barne,
    - verse[n=4940]: '[uueldin] iro drohtine dôen.   Thô sie te dale quâmun'
    - verse[n=4941]: fan themu berge te burg,   thar iro biscop uuas,
    - verse[n=4942]: iro uuîhes uuard,      thar lêddun ina uulanke man,
    - verse[n=4943]: erlos undar ederos.   Thar uuas êld mikil,
    - verse[n=4944]: fiur an frîdhoƀe   themu folke tegegnes,
    - verse[n=4945]: geuuarht for themu uuerode:   thar gengun sie im uuermien tô,
    - verse[n=4946]: '[Iudeo] liudi,   lêtun thene godes sunu'
    - verse[n=4947]: bîdon an bendiun.   Uuas thar braht mikil,
    - verse[n=4948]: gêlmôdigaro galm.   Iohannes uuas êr
    - verse[n=4949]: themu hêroston cûð:   bethiu môste he an thene hof innan
    - verse[n=4950]: thringan mid theru [thioda.]   Stôd allaro thegno bezto,
    - verse[n=4951]: Petrus thar ûte:   ni lêt ina [the] portun uuard
    - verse[n=4952]: folgon is frôen,   êr it at is friunde abad,
    - verse[n=4953]: Iohannes at ênumu Iudeon,   that man ina gangan lêt
    - verse[n=4954]: forð an thene frîdhof.   Thar quam im ên fêkni uuîf
    - verse[n=4955]: gangan tegegnes,   thiu ênas Iudeon uuas,
    - verse[n=4956]: iro theodanes thiuu,   endi thô te themu thegne sprac
    - verse[n=4957]: magađ [unuuânlîc]:   "huat, thu mahtis man uuesan", quað siu,
    - verse[n=4958]: '"giungaro fan Galilea,   thes the thar genouuer stêd'
    - verse[n=4959]: faðmun gifastnod."   Thô an forhtun uuarð
    - verse[n=4960]: Sîmon Petrus sân,   [slac] an is môde,
    - verse[n=4961]: quað that he thes uuîƀes   uuord ni bikonsti
    - verse[n=4962]: 'ni thes theodanes   thegan ni uuâri:'
    - verse[n=4963]: 'mêđ is thô for theru menegi,   quað that he thena man ni antkendi:'
    - verse[n=4964]: '"ni sind mi thîne [quidi] kûðe", quað he;   uuas imu thiu craft
        godes,'
    - verse[n=4965]: '[the herdislo] fan themu hertan.   Huaraƀondi geng'
    - verse[n=4966]: forð undar themu folke,   antat he te themu fiure quam;
    - verse[n=4967]: '[giuuêt] ina thô uuarmien.   Thar im ôk ên uuîf bigan'
    - verse[n=4968]: 'felgian firinsprâka:   "hêr mugun gi", quað siu, "an iuuuan
        fîund sehan:'
    - verse[n=4969]: thit is gegnungo   giungaro Kristes,
    - verse[n=4970]: is selƀes gesîð."   Thô gengun imu sân aftar thiu
    - verse[n=4971]: nâhor nîðhuata   endi ina niudlîco
    - verse[n=4972]: 'frâgodun fîundo barn,   huilikes he folkes uuâri:'
    - verse[n=4973]: '"ni bist thu thesoro burgliudio", [quâðun sie];   "that mugun
        uui [an thînumu gibârie gisehan],'
    - verse[n=4974]: an thînun uuordun    endi an thînaru uuîson,   that thu theses
        uuerodes ni bist,
    - verse[n=4975]: ac thu bist galilêisk man."   He ni uuelda thes thô gehan eouuiht,
    - verse[n=4976]: ac stôd thô endi strîdda   endi starkan êð
    - verse[n=4977]: suîðlîco gesuôr,   that he thes gesîðes ni uuâri.
    - verse[n=4978]: Ni habda is uuordo geuuald:   it scolde giuuerðen sô,
    - verse[n=4979]: sô it the gemarcode,   the mankunnies
    - verse[n=4980]: faruuardot an thesaru uueroldi.   Thô quam imu ôk an themu [uuarƀe]
        tô
    - verse[n=4981]: thes mannes mâguuini,   the he êr mid is [mâkeo] giheu,
    - verse[n=4982]: suerdu thiu scarpon,   quað that he ina sâhi thar
    - verse[n=4983]: an themu berge uppan,   "thar uui an themu bômgardon
    - verse[n=4984]: hêrron [thînumu]   hendi bundun,
    - verse[n=4985]: fastnodun is folmos."   He thô thurh forhtan hugi
    - verse[n=4986]: forlôgnide thes is [lioƀes] hêrron,   quað that he uueldi uuesan
        thes lîƀes scolo,
    - verse[n=4987]: ef it mahti ênig thar   irminmanno
    - verse[n=4988]: giseggian te sôðan,   that he thes gesîðes uuâri,
    - verse[n=4989]: folgodi theru ferdi.   Thô uuarð an thena formon sîð
    - verse[n=4990]: hanocrâd [afhaƀen].   Thô sah the hêlago Crist,
    - verse[n=4991]: '[barno that bezte,   thar he gebunden stôð],'
    - verse[n=4992]: selƀo te Sîmon Petruse,   sunu drohtines
    - verse[n=4993]: te themu erle oƀar is ahsla.   Thô uuarð imu an innan sân,
    - verse[n=4994]: Sîmon Petruse   sêr an is môde,
    - verse[n=4995]: harm an is hertan   endi is hugi drôƀi,
    - verse[n=4996]: 'suîðo uuarð imu an sorgun,   that he êr selƀo gesprak:'
    - verse[n=4997]: gihugde thero uuordo thô,   the imu [êr] uualdand Krist
    - verse[n=4998]: selƀo sagda,   that he an theru suartan naht
    - verse[n=4999]: êr hanocrâdi   is hêrron [scoldi]
    - verse[n=5000]: thrîuuo farlôgnien.   Thes thram imu [an] innan môd
    - verse[n=5001]: bittro an is breostun,   endi geng imu thô gibolgan thanen
    - verse[n=5002]: the man fan theru menigi   an môdkaru,
    - verse[n=5003]: suîðo an sorgun,   endi is selƀes uuord,
    - verse[n=5004]: '[uuam]scefti uueop,   antat imu uuallan quâmun'
    - verse[n=5005]: thurh thea hertcara   hête trahni,
    - verse[n=5006]: blôdage fan is breostun.   He ni uuânde that he is mahti gibôtien
           uuiht,
    - verse[n=5007]: firin[uuerco] furður   eftha te is frâhon kuman,
    - verse[n=5008]: hêrron huldi:   nis ênig heliðo [sô] ald,
    - verse[n=5009]: that [io] mannes sunu   mêr gisâhi
    - verse[n=5010]: is selƀes uuord   sêrur hreuuan,
    - verse[n=5011]: karon eftha kûmien:   "uuola crafteg god", quað he,
    - verse[n=5012]: '"that ik hebbiu mi sô foruuerkot,   sô ik mînaro uueroldes ni
        tharf'
    - verse[n=5013]: ôlat seggean.   Ef ik nu te aldre scal
    - verse[n=5014]: huldeo thînaro   endi heƀenrîkeas,
    - verse[n=5015]: theoden, tholoian,   than ni tharf mi thes ênig thanc uuesan,
    - verse[n=5016]: lioƀo drohtin,   [that] ik io te thesumu liohte [quam].
    - verse[n=5017]: Ni bium ik nu thes uuirðig,   uualdand frô mîn,
    - verse[n=5018]: that ik under thîne iungaron   gangan môti,
    - verse[n=5019]: thus sundig under thîne gesîðos:   ik iro selƀo scal
    - verse[n=5020]: mîðan an mînumu môde,   nu ik mi sulic mên gesprac."
    - verse[n=5021]: Sô gornode   gumono bezta,
    - verse[n=5022]: hrau [im] sô hardo,   that [he] habde is hêrren thô
    - verse[n=5023]: leoƀes farlôgnid.   Than ni thurƀun thes liudio barn,
    - verse[n=5024]: uueros uundroian,   behuî it uueldi god,
    - verse[n=5025]: that sô lioƀen man   lêð gistôdi,
    - verse[n=5026]: that he sô hônlîco   hêrron sînes
    - verse[n=5027]: thurh thera [thiuun] uuord,   thegno snellost,
    - verse[n=5028]: farlôgnide sô lioƀes:   it uuas al bi thesun liudiun giduan,
    - verse[n=5029]: firiho barnun te [frumu.]   He uuelde ina te furiston dôan,
    - verse[n=5030]: 'hêrost oƀar is hîuuiski,   hêlag drohtin:'
    - verse[n=5031]: lêt ina gekunnon,   huilike craft haƀet
    - verse[n=5032]: the mennisca môd   âno [the] maht godes;
    - verse[n=5033]: lêt ina gesundion,   that he sîðor thiu bet
    - verse[n=5034]: liudiun gilôƀdi,   huô liof is [thar]
    - verse[n=5035]: manno [gihuilicumu,]   than he mên gefrumit,
    - verse[n=5036]: that man ina alâte   lêðes thinges,
    - verse[n=5037]: sacono endi sundeono,   sô im thô selƀo dede
    - verse[n=5038]: '[heƀenrîki] god   harmgeuurhti.'
  - chapter[n=LX]:
    - verse[n=5039]: Be thiu [nis] mannes bâg   [mikilun bitherƀi,]
    - verse[n=5040]: '[hagustaldes] hrôm:   ef imu thiu helpe godes'
    - verse[n=5041]: gesuîkid thurh is [sundeon,]   than is imu sân aftar thiu
    - verse[n=5042]: breosthugi blôðora,   thoh he êr bihêt spreca,
    - verse[n=5043]: hrômie    fan is [hildi]   endi fan is handcrafti,
    - verse[n=5044]: the man fan is megine.   That uuarð thar an themu mâreon skîn,
    - verse[n=5045]: thegno bezton,   thô imu is thiodanes gisuêk
    - verse[n=5046]: hêlag helpe.   Bethiu ni scoldi hrômien man
    - verse[n=5047]: te suîðo fan imu selƀon,   huand imu thar suîkid oft
    - verse[n=5048]: uuân endi uuilleo,   ef imu uualdand god,
    - verse[n=5049]: hêr heƀenkuning   [herte] ni sterkit.
    - verse[n=5050]: Than bêd allaro barno bezt,   bendi tholode
    - verse[n=5051]: thurh mancunni.   Huurƀun ina managa umbi
    - verse[n=5052]: '[Iudeono] liudi,   sprâcun gelp mikil,'
    - verse[n=5053]: '[habdun] ina te hosca,   thar he [giheftid] stôd,'
    - verse[n=5054]: tholode [mid] gethuldiun,   sô huat sô imu thiu [thiod] deda,
    - verse[n=5055]: liudi lêðes.   Thô uuarð eft lioht cuman,
    - verse[n=5056]: morgan te mannun.   Manag samnoda
    - verse[n=5057]: heri Iudeono:   habdun im hugi uulƀo,
    - verse[n=5058]: inuuid an innan.   Uuarð thar êosago
    - verse[n=5059]: an morgantîd   manag gisamnod
    - verse[n=5060]: irri endi ênhard,   inuuideas gern,
    - verse[n=5061]: uurêðes uuillean.   Gengun im an [uuarf] samad
    - verse[n=5062]: rinkos an rûna,   bigunnun im râdan thô,
    - verse[n=5063]: huô sie [geuuîsadin]   mid uuârlôsun,
    - verse[n=5064]: mannun [mêngeuuitun]   an mahtigna Crist
    - verse[n=5065]: te giseggianne sundea   thurh is selƀes uuord,
    - verse[n=5066]: that sie ina than te uunderquâlu   uuêgean môstin,
    - verse[n=5067]: adêlien te dôđe.   Sie ni mahtun an themu dage finden
    - verse[n=5068]: sô uurêð geuuitscepi,   that sie imu uuîti bethiu
    - verse[n=5069]: adêlien [gidorstin]   eftha dôð frummien,
    - verse[n=5070]: lîƀu bilôsien.   Thô quâmun thar [at laztan] forđ
    - verse[n=5071]: an thena [uuarf] uuero   uuârlôse man
    - verse[n=5072]: tuêne gangan   endi bigunnun im tellien an,
    - verse[n=5073]: quâðun that sie ina selƀon   seggian gihôrdin,
    - verse[n=5074]: that he [mahti] teuuerpen   thena uuîh godes,
    - verse[n=5075]: allaro hûso hôhost   endi thurh is handmegin,
    - verse[n=5076]: thurh is ênes craft   up arihtien
    - verse[n=5077]: an thriddion daga,   sô is [elcor] ni thorfti    bethîhan man.
    - verse[n=5078]: He thagoda endi tholoda:   ni sprak imu io thiu [thiod] sô filu,
    - verse[n=5079]: thea liudi mid luginun,   that he it mid lêðun angegin
    - verse[n=5080]: uuordun [uurâki].   Thô thar undar themu uuerode arês
    - verse[n=5081]: baluhugdig man,   biscop thero liudio,
    - verse[n=5082]: the furisto thes folkes   endi frâgode Krist
    - verse[n=5083]: iac ina be imu selƀon bisuôr   suîðon êðun,
    - verse[n=5084]: grôtte ina an godes namon   endi gerno bad,
    - verse[n=5085]: that he im that gisagdi,   ef he sunu uuâri
    - verse[n=5086]: thes libbiendies [godes]:   "thes thit lioht gescôp,
    - verse[n=5087]: Krist cuning êuuig.   Uui ni mugun is [antkiennien] uuiht
    - verse[n=5088]: ne an thînun uuordun ni an thînun uuerkun."   Thô sprak imu eft
        the uuâro angegin,
    - verse[n=5089]: the gôdo godes sunu:   "thu quiðis it for thesun Iudeon nu,
    - verse[n=5090]: sôðlîco segis,   that ik it selƀo bium.
    - verse[n=5091]: Thes ni gilôƀiad mi these liudi:   ni uuilliad mi forlâtan bethiu;
    - verse[n=5092]: ni sind im [mîn] uuord uuirðig.   Nu seggiu ik iu te uuârun thoh,
    - verse[n=5093]: that gi noh sculun sittien gisehan   an [the] suîðaron half godes
    - verse[n=5094]: mârean mannes sunu,   an megincrafte
    - verse[n=5095]: thes alouualden fader,   endi thanan eft kuman
    - verse[n=5096]: an himiluuolcnun herod   endi allumu heliðo cunnie
    - verse[n=5097]: mid is uuordun adêlien,   al sô iro geuurhti sind."
    - verse[n=5098]: Tho balg ina [the] biscop,   habde bittren hugi,
    - verse[n=5099]: uurêðida [uuið] themu [uuorde]   endi is giuuâdi slêt,
    - verse[n=5100]: brak for is breostun:   "nu ni thurƀun gi bîdan leng", quað he,
    - verse[n=5101]: '"thit uuerod geuuitscepies,   nu im [sulic] uuord farad,'
    - verse[n=5102]: mênsprâca fan is mûðe.   That gihôrid [hêr nu] manno filu,
    - verse[n=5103]: rinko an thesumu rakude,   that he ina sô rîkean telit,
    - verse[n=5104]: gihid that he god sî.   Huat uuilliad gi Iudeon thes
    - verse[n=5105]: adêlien te dôme?   Is he dôðes [nu]
    - verse[n=5106]: uuirðig be sulicun uuordun?"
  - chapter[n=LXI]:
    - verse[n=5106]: That uuerod al gesprac,
    - verse[n=5107]: folc Iudeono,   that he uuâri [thes] ferhes scolo,
    - verse[n=5108]: uuîties sô uuirðig.   Ni uuas it thoh be is geuurhtiun gidôen,
    - verse[n=5109]: that ine thar an Hierusalem   Iudeo liudi,
    - verse[n=5110]: sunu drohtines   sundea lôsen
    - verse[n=5111]: adêldun te dôðe.   Thô uuas thero dâdio hrôm
    - verse[n=5112]: Iudeo liudiun,   huat sie [themu] godes [barne mahtin]
    - verse[n=5113]: '[sô haftemu] mêst,   harmes gefrummien.'
    - verse[n=5114]: Beuurpun ina thô mid [uuerodu]   endi ina an is uuangon slôgun,
    - verse[n=5115]: an is hleor mid iro handun   - al uuas imu that te hosce gidôen
        -,
    - verse[n=5116]: felgidun imu firinuuord   fîundo menegi,
    - verse[n=5117]: '[bismer]sprâka.   Stôd that barn godes'
    - verse[n=5118]: fast under fîundun:   uuârun imu [is] faðmos gebundene,
    - verse[n=5119]: tholode [mid] githuldiun,   sô huat sô imu thiu [thioda] tô
    - verse[n=5120]: bittres brâhte:   ni balg ina neouuiht
    - verse[n=5121]: uuið thes uuerodes geuuin.   Thô nâmon ina uurêðe man
    - verse[n=5122]: sô gibundanan,   that barn godes,
    - verse[n=5123]: endi ina thô lêddun,   thar [thero] liudio uuas,
    - verse[n=5124]: '[there thiade] thinghûs.   Thar thegan manag'
    - verse[n=5125]: huurƀun umbi iro heritogon.   Thar uuas iro hêrron bodo
    - verse[n=5126]: 'fan Rûmuburg,   thes the thô thes rîkeas giuueld:'
    - verse[n=5127]: kumen uuas he fan themu kêsure,   gisendid uuas he undar that
        cunni Iudeono
    - verse[n=5128]: 'te [rihtienne] that rîki,   uuas thar râdgeƀo:'
    - verse[n=5129]: Pilatus uuas he hêten;   he uuas fan Ponteo lande
    - verse[n=5130]: cnôsles kennit.   Habde imu craft mikil,
    - verse[n=5131]: an themu thinghûse   [thiod] gisamnod,
    - verse[n=5132]: an [uuarf] uueros;   uuârlôse man
    - verse[n=5133]: agâƀun thô thena godes sunu,   Iudeo liudi,
    - verse[n=5134]: under fîundo folc,   quâðun that he uuâri thes ferhes scolo,
    - verse[n=5135]: that man ina uuîtnodi   uuâpnes eggiun,
    - verse[n=5136]: scarpun scûrun.   [Ni] uuelde thiu scole Iudeono
    - verse[n=5137]: thringan an that thinghûs,   ac thiu thiod ûte stôd,
    - verse[n=5138]: mahlidun thanen uuið thea menegi:   ni uueldun an that gimang
        faren,
    - verse[n=5139]: '[an] elilandige man,   that sie thar unreht uuord,'
    - verse[n=5140]: an    [themu dage derƀies uuiht   adêlian ne gihôrdin,]
    - verse[n=5141]: ac quâðun that sie [im] sô [hluttro   hêlaga tîdi],
    - verse[n=5142]: '[uueldin iro pascha halden].   Pilatus antfeng'
    - verse[n=5143]: at them uuamscaðun   uualdandes barn,
    - verse[n=5144]: sundea lôsen.   Thô an sorgun uuarð
    - verse[n=5145]: Iudases hugi,   thô he ageƀan gisah
    - verse[n=5146]: is drohtin te dôđe,   thô bigan imu thiu dâd aftar thiu
    - verse[n=5147]: an is hugea hreuuan,   that he habde is hêrron êr
    - verse[n=5148]: '[sundea lôsen] gisald.   Nam imu thô [that] siluƀar an hand,'
    - verse[n=5149]: thrîtig scatto,   that man imu êr uuið is thiodane gaf,
    - verse[n=5150]: geng imu thô te them Iudiun   endi im is grimmon dâd,
    - verse[n=5151]: sundeon sagde,   endi im that siluƀar bôd
    - verse[n=5152]: gerno te [ageƀanne:]   "ik hebbiu it sô [griolîco",] quað he,
    - verse[n=5153]: '"[mines] drohtines   [drôru] gicôpot,'
    - verse[n=5154]: sô ik uuêt that it mi ni thîhit."   Thiod Iudeono
    - verse[n=5155]: ni uueldun it thô antfâhan,   ac hêtun ina forð aftar thiu
    - verse[n=5156]: umbi sulica sundea   selƀon ahton,
    - verse[n=5157]: 'huat he uuið is frâhon   gefrumid habdi:'
    - verse[n=5158]: '"thu sâhi thi [selƀo thes",] quaðun sie;   "huat [uuili] thu
        thes [nu] sôken te ûs?'
    - verse[n=5159]: Ne uuît thu that thesumu uuerode!"   Thô giuuêt imu eft thanan
    - verse[n=5160]: Iudas gangan   te themu godes uuîhe
    - verse[n=5161]: suîðo an sorgun   endi that siluƀar uuarp
    - verse[n=5162]: an thena alah innan,   ne gidorste it êgan leng;
    - verse[n=5163]: fôr imu thô sô an forhtun,   sô ina fîundo barn
    - verse[n=5164]: môdage manodun:   habdun [thes] mannes hugi
    - verse[n=5165]: gramon under[gripanen],   uuas imu god abolgan,
    - verse[n=5166]: that he imu selƀon thô   sîmon uuarhte,
    - verse[n=5167]: hnêg thô an herusêl   an hinginna,
    - verse[n=5168]: uuarag an uurgil   endi uuîti gecôs,
    - verse[n=5169]: hard [hellie gethuing,   hêt] endi thiustri,
    - verse[n=5170]: diap dôđes dalu,   huand he êr umbi is drohtin suêk.
  - chapter[n=LXII]:
    - verse[n=5171]: Than bêd that barn godes   - bendi tholode
    - verse[n=5172]: an themu thinghûse -,   huan êr thiu [thiod] under im,
    - verse[n=5173]: erlos ênuuordie   alle uurðin,
    - verse[n=5174]: huat sie imu [than] te ferahquâlu   [frummian uueldin.]
    - verse[n=5175]: '[Thô thar] an them benkiun arês   bodo kêsures'
    - verse[n=5176]: fan Rûmuburg   endi geng imu uuið that rîki Iudeono
    - verse[n=5177]: môdag mahlien,   thar thiu menigi stôd
    - verse[n=5178]: aftar themu hoƀe [huarƀon:]   ni uueldun an that hûs kuman
    - verse[n=5179]: an themu paschadage.   Pilatus bigan
    - verse[n=5180]: frôkno frâgon   oƀar that folc Iudeono,
    - verse[n=5181]: mid huiu the man habdi   morđes gisculdit,
    - verse[n=5182]: uuîties giuuerkot:   "be huî gi imu sô uurêðe sind,
    - verse[n=5183]: an iuuuomu hugea hôtie?"   Sie quâðun that he im habdi harmes
        sô filu,
    - verse[n=5184]: lêðes gilêstid:   "ni gâƀin ina thesa liudi thi,
    - verse[n=5185]: thar sie ina êr biforan   uƀilan ni uuissin,
    - verse[n=5186]: uuordun faruuarhten.   He haƀat theses uuerodes sô filu
    - verse[n=5187]: farlêdid mid is lêrun   - endi thesa liudi merrid,
    - verse[n=5188]: dôit im iro hugi tuîflien -,   that uui ni môtun te themu hoƀe
        kêsures
    - verse[n=5189]: tinsi gelden;   that mugun uui ina gitellien an
    - verse[n=5190]: mid uuâru geuuitscepi.   He sprikid ôk uuord mikil,
    - verse[n=5191]: quiðit that he Crist sî,   kuning oƀar thit rîki,
    - verse[n=5192]: begihit ina sô grôtes."   Thô im [eft] tegegnes sprak
    - verse[n=5193]: bodo kêsures:   "ef he sô barlîco", quað he,
    - verse[n=5194]: '"under thesaru menigi   mênuuerk frumid,'
    - verse[n=5195]: antfâhad ina than eft under iuuue folcscepi,   ef he sî is ferhes
        scolo,
    - verse[n=5196]: endi imu sô adêliad,   ef he sî dôđes uuerð,
    - verse[n=5197]: sô it an iuuuaro aldrono   êo gebiode."
    - verse[n=5198]: Sie quâðun thô, that sie ni môstin   manno [nigênumu]
    - verse[n=5199]: an [thea] hêlagon tîd   te [handbanon],
    - verse[n=5200]: '[uuerðen mid uuâpnun   an themu uuîhdage.]'
    - verse[n=5201]: Thô uuende ina fan themu uuerode   uurêðhugdig man,
    - verse[n=5202]: thegan kêsures,   [the] oƀar thea thioda uuas
    - verse[n=5203]: bodo fan [Rûmuburg] -:   hêt imu thô that barn godes
    - verse[n=5204]: nâhor gangan   endi [ina] niudlîco,
    - verse[n=5205]: frâgoda frôkno,   ef he oƀar that folc kuning
    - verse[n=5206]: thes uuerodes uuâri.   Thô habde eft    is uuord garu
    - verse[n=5207]: sunu drohtines:   "hueðer thu that fan thi selƀumu sprikis",
        quað he,
    - verse[n=5208]: '"the it thi ôðre hêr   erlos sagdun,'
    - verse[n=5209]: quâðun umbi mînan kuningduom?"   Thô sprak eft [the] kêsures
        bodo
    - verse[n=5210]: uulank endi uurêðmôd,   thar he uuið uualdand Krist
    - verse[n=5211]: reðiode an them rakude:   "ni bium ik theses rîkies hinan", quað
        he,
    - verse[n=5212]: '"Giudeo liudio,   ni gadoling thîn,'
    - verse[n=5213]: thesaro manno mâguuini,   ac mi thi thius menigi bifalah,
    - verse[n=5214]: agâƀun thi thîna gadulingos [mi],   Iudeo liudi,
    - verse[n=5215]: '[haftan] te handun.   Huat haƀas thu harmes giduan,'
    - verse[n=5216]: that thu sô [bittro] scalt   bendi [tholoian,
    - verse[n=5217]: qualm] undar thînumu kunnie?"   Thô sprak [imu eft Krist] angegin,
    - verse[n=5218]: hêlendero bezt,   thar he giheftid stôd
    - verse[n=5219]: an themu rakude innan:   "nis mîn rîki hinan", quað he,
    - verse[n=5220]: '"fan thesaru uueroldstundu.   Ef it [thoh] uuâri sô,'
    - verse[n=5221]: than uuârin sô starkmôde   uuiðer strîdhugi,
    - verse[n=5222]: uuiðer grama thioda   iungaron mîne,
    - verse[n=5223]: sô man mi ni gâƀi   Iudeo liudiun,
    - verse[n=5224]: hettendiun an hand   an herubendiun
    - verse[n=5225]: te uuêgeanne te uundrun.   Te thiu uuarð ik an thesaru uueroldi
        giboran,
    - verse[n=5226]: that ik geuuitscepi [giu   uuâres] thinges
    - verse[n=5227]: mid mînun kumiun kûðdi.   That mugun antkennien uuel
    - verse[n=5228]: the uueros, the sind fan uuâre kumane:   the mugun mîn uuord
        farstanden,
    - verse[n=5229]: '[gilôƀien] mînun lêrun."   Thô ni mahte lasteres uuiht'
    - verse[n=5230]: an them barne godes   bodo kêsures,
    - verse[n=5231]: findan [fêknea] uuord,   that he is ferhes bethiu
    - verse[n=5232]: sculdig uuâri.   Thô geng he im eft uuið thea scola Iudeono
    - verse[n=5233]: môdag mahlien   endi theru menigi sagde
    - verse[n=5234]: oƀar hlust mikil,   that he an themu hafton manne
    - verse[n=5235]: sulica firinsprâka   finden ni mahti
    - verse[n=5236]: '[for them folcscipie],   sô he uuâri is ferhes scolo,'
    - verse[n=5237]: dôđes uuirðig.   Than stôdun dolmôde
    - verse[n=5238]: Iudeo liudi   endi thane godes sunu
    - verse[n=5239]: uuordun    uurôgdun:   quâðun that he giuuer êrist
    - verse[n=5240]: begunni an [Galileo lande,]   "endi oƀar Iudeon fôr
    - verse[n=5241]: heroduuardes thanan,   hugi [tuîflode,]
    - verse[n=5242]: manno môdseƀon,   sô he is morđes uuerð,
    - verse[n=5243]: that man ina [uuîtnoie]   uuâpnes eggiun,
    - verse[n=5244]: ef eo [man] mid sulicun dâdiun mag   dôđes gesculdien."
  - chapter[n=LXIII]:
    - verse[n=5245]: Sô uurôgdun ina mid uuordun   uuerod Iudeono
    - verse[n=5246]: thurh hôtean hugi.   Thô the heritogo,
    - verse[n=5247]: slîðmôdig man   seggian gihôrde,
    - verse[n=5248]: fan huilicumu kunnie [uuas]   Krist afôdid,
    - verse[n=5249]: manno the bezto:   he uuas fan theru mârean [thiadu],
    - verse[n=5250]: the [gôdo] fan [Galilealande;]   thar uuas gumscepi
    - verse[n=5251]: eðiliero manno;   Erodes biheld [thar]
    - verse[n=5252]: '[craftagne] kuningdôm,   sô ina imu the kêsur [fargaf],'
    - verse[n=5253]: the rîkeo fan Rûmu,   that he thar rehto gehuilic
    - verse[n=5254]: gefrumidi undar themu folke   endi friðu lêsti,
    - verse[n=5255]: dômos adêldi.   He uuas ôk an themu dage selƀo
    - verse[n=5256]: an Hierusalem   mid is gumscepi,
    - verse[n=5257]: mid is uuerode [at] themu uuîhe:   sô uuas iro uuîse than,
    - verse[n=5258]: that sie thar [thia hêlagun tîd   haldan] scoldun,
    - verse[n=5259]: '[pascha] Iudeono.   Pilatus gibôd thô,'
    - verse[n=5260]: that thena hafton man   heliðos nâmin
    - verse[n=5261]: sô [gibundanan],   that barn godes,
    - verse[n=5262]: '[hêt] that sie ina Erodese,   erlos brâhtin'
    - verse[n=5263]: haften te handun,   huand he fan is heriscepi uuas,
    - verse[n=5264]: fan is uuerodes geuuald.   Uuîgand frumidun
    - verse[n=5265]: iro hêrron uuord:   hêlagne Krist
    - verse[n=5266]: fôrdun an fiteriun   for thena folctogun,
    - verse[n=5267]: allaro barno bezt,   thero the io [giboren] uurði
    - verse[n=5268]: an liudio lioht;   an liðubendiun geng,
    - verse[n=5269]: antat sie ina brâhtun,   thar he an is benkia sat,
    - verse[n=5270]: cuning Erodes:   umbihuarf ina craft uuero,
    - verse[n=5271]: '[uulanke uuîgandos]:   uuas im uuilleo mikil,'
    - verse[n=5272]: 'that [sie] thar [selƀon] Crist   gisehan môstin:'
    - verse[n=5273]: uuândun that he im sum têkan thar   tôgean scoldi,
    - verse[n=5274]: mâri endi mahtig,   sô he managun dede
    - verse[n=5275]: thurh is godcundi   Iudeo    *liudeon.
    - verse[n=5276]: Frâgoda ina thuo thie folccuning   firiuuitlîco
    - verse[n=5277]: managon uuordon,   uuolda is muodseƀon
    - verse[n=5278]: forð undarfindan,   huat hie te frumu mohti
    - verse[n=5279]: mannon gimarcon.   Than stuod mahtig Crist,
    - verse[n=5280]: thagoda endi tholoda:   ne uuolda them thiedcuninge,
    - verse[n=5281]: Erodese ne is erlon   antsuôr geƀan
    - verse[n=5282]: uuordo nigênon.   Than stuod thiu uurêða thiod,
    - verse[n=5283]: Iudeo liudi   endi thena godes suno
    - verse[n=5284]: uuurrun endi uuruogdun,   anthat im uuarð thie uueroldcuning
    - verse[n=5285]: an is huge huoti   endi all is heriscipi,
    - verse[n=5286]: farmuonstun ina an iro muode:   ne antkendun maht godes,
    - verse[n=5287]: himiliscan hêrron,   ac uuas im iro hugi thiustri,
    - verse[n=5288]: baluuues giblandan.   Barn drohtines
    - verse[n=5289]: iro [uurêðun] uuerc,   uuord endi dâdi
    - verse[n=5290]: thuru ômuodi   all githoloda,
    - verse[n=5291]: sô huat sô sia im tionono [thuo]   tuogian uuoldun.
    - verse[n=5292]: Sia hietun im thuo te hoske   huît giuuâdi
    - verse[n=5293]: umbi is liði leggian,   thiu mêr hie uurði them liudion thar,
    - verse[n=5294]: '[iungron] te gamne.   Iudeon faganodun,'
    - verse[n=5295]: thuo sia ina te [hosce]   hebbian gisâhun,
    - verse[n=5296]: erlos oƀarmuoda.   Thuo senda ina eft thanan
    - verse[n=5297]: Erodes se cuning   an that ôðer folc;
    - verse[n=5298]: '[alêdian] hiet ina lungra mann,   endi lastar sprâcun,'
    - verse[n=5299]: '[felgidun] im firinuuord,   thar hie an feteron geng'
    - verse[n=5300]: bihlagan mid hoscu:   ni uuas im hugi tuîfli,
    - verse[n=5301]: neƀa hie it thuru ôdmuodi   all githoloda;
    - verse[n=5302]: ne uuelda iro uƀilun uuord   [iduglônon],
    - verse[n=5303]: hosc endi harmquidi.   Thuo brâhtun sia ina eft an that hûs innan,
    - verse[n=5304]: an [thia] palencea uppan,   thar Pilatus uuas
    - verse[n=5305]: an thero thingstedi.   Thegnos agâƀun
    - verse[n=5306]: barno that besta   [banon te] handon
    - verse[n=5307]: 'sundilôsian,   sô hie selƀo gicôs:'
    - verse[n=5308]: uuelda manno barn   [morðes] atuomian,
    - verse[n=5309]: nerian af nôdi.   Stuodun nîðhuata,
    - verse[n=5310]: Iudeon far them gastselie:   habdun sia [gramono] barn,
    - verse[n=5311]: thia scola farscundid,   that sia ne bescriƀun iouuiht
    - verse[n=5312]: grimmera dâdio.   Thuo giuuêt im gangan tharod
    - verse[n=5313]: thegan kêsures   uuið thia thiod sprecan,
    - verse[n=5314]: hard heritogo:   "huat, gi mi thesan haftan mann", quathie,
    - verse[n=5315]: '"an thesan seli sendun   endi selƀon anbudun,'
    - verse[n=5316]: that hie iuuues uuerodes sô filo   auuerdit habdi,
    - verse[n=5317]: '[farlêdid] mid is lêron.   Nu ik mid theson liudon ni mag,'
    - verse[n=5318]: findan mid thius folku,   that hie is ferahes sî
    - verse[n=5319]: 'furi thesaro scolu sculdig.   Scîn uuas that hiudu:'
    - verse[n=5320]: Erodes mohta,   thie iuuuan êo bican,
    - verse[n=5321]: iuuuaro liudo landreht,   hie ni mahta is lîƀes gifrêson,
    - verse[n=5322]: that hie hier thuru êniga sundia te dage   sueltan scoldi,
    - verse[n=5323]: lîf farlâtan.   Nu uuilliu ik ina for theson liudion hier
    - verse[n=5324]: githrôon mid thingon,   thrîstion uuordun,
    - verse[n=5325]: buotian im is briosthugi,   lâtan ina brûcan forð
    - verse[n=5326]: ferahes [mid] firion."   Folc Iudeono
    - verse[n=5327]: hreopun thuo alla samad   hlûdero stemnu,
    - verse[n=5328]: hietun flîtlîco   ferahes âhtian
    - verse[n=5329]: Crist mid qualmu   endi an crûci slahan,
    - verse[n=5330]: uuêgian te uuundron:   "hie mid is uuordon haƀit
    - verse[n=5331]: dôðes gisculdid:   sagit that hie drohtin sî,
    - verse[n=5332]: gegnungo godes suno.   That hie ageldan scal,
    - verse[n=5333]: inuuidsprâca,   sô is an ûson êuue giscriƀan,
    - verse[n=5334]: that man sulica firinquidi   ferahu côpo."
  - chapter[n=LXIV]:
    - verse[n=5335]: Thuo uuarð thie an forahton,   thie thes folkes giuueld,
    - verse[n=5336]: mikilon an is muode,   thuo hie gihôrda thia man sprecan,
    - verse[n=5337]: that sia ina selƀon   seggian gihôrdin,
    - verse[n=5338]: gehan fur them gumscipe,   that hie uuâri godes suno.
    - verse[n=5339]: Thuo [huarf] im eft thie heritogo   an that hûs innan
    - verse[n=5340]: te thero thingstedi,   thrîstion uuordon
    - verse[n=5341]: 'gruotta thena godes suno   endi frâgoda, huat hie gumono uuâri:'
    - verse[n=5342]: '"huat bist thu manno?" quathie.   "Te huî thu mi sô thînan muod
        hilis,'
    - verse[n=5343]: dernis diopgithâht?   Uuêst thu that it all an mînon duome stêd
    - verse[n=5344]: umbi thînes lîƀes gilagu?   Mi [thi] hebbiat thesa liudi fargeƀan,
    - verse[n=5345]: uuerod Iudeono,   thak ik giuualdan muot
    - verse[n=5346]: sô thik te spildianne   an speres orde,
    - verse[n=5347]: sô ti quellianne an crûcium,   sô quican lâtan,
    - verse[n=5348]: sô hueðer sô mi selƀon   suotera thunkit
    - verse[n=5349]: 'te gifrummianne mid mînu folcu."   Thuo sprac eft that friðubarn
        godes:'
    - verse[n=5350]: '"uuêst thu that te uuâron", quathie,   "that thu giuuald oƀar
        mik'
    - verse[n=5351]: hebbian ni mohtis,   ne uuâri that it thi hêlag god
    - verse[n=5352]: selƀo fargâƀi?   Ôc hebbeat thia sundeono mêr,
    - verse[n=5353]: thia mik thi bifulhun   thuru fîondscipi,
    - verse[n=5354]: gisaldun an sîmon haftan."   Thuo uuelda ina [sîð] after thiu
    - verse[n=5355]: '[gramhugdig] man   gerno farlâtan,'
    - verse[n=5356]: thegan kêsures,   thar hie is haƀdi for thero thioda giuuald;
    - verse[n=5357]: ac sia uueridun im thena uuillion   uuordu gihuilicu,
    - verse[n=5358]: kunni Iudeono:   "ne bist thu", quâðun sia, "thes kêsures friund,
    - verse[n=5359]: thînon hêrren hold,   ef thu ina hinan lâtis
    - verse[n=5360]: sîðon gisundon:   that thi noh te soragan mag,
    - verse[n=5361]: uuerðan te uuîte,   huand sô hue sô sulic uuord sprikit,
    - verse[n=5362]: ahaƀið ina sô hôho,   quiðit that hie hebbian mugi
    - verse[n=5363]: cuningduomes namon,   ne sî that ina im thie kêsur geƀe,
    - verse[n=5364]: hie uuirrid im is uueruldrîki   endi is uuord farhugid,
    - verse[n=5365]: farman ina an is muode.   Bethiu scalt thu sulic mên uurekan,
    - verse[n=5366]: '[hoscuuord manag,   ef thu umbi thînes hêrren ruokis],'
    - verse[n=5367]: umbi thînes frôhon friundscipi,   than scalt thu ina thiu ferhu
        beniman."
    - verse[n=5368]: Thuo gihôrda thie heritogo   thia [hêri] Iuðeono
    - verse[n=5369]: '[thrêgian] fan is thiodne;   thuo hie [far] thero thingstedi
        geng'
    - verse[n=5370]: selƀo gisittian,   thar gisamnod [uuas]
    - verse[n=5371]: '[sô mikil uuarf] uuerodes,   hiet uualdand Crist'
    - verse[n=5372]: lêdian for thia liudi.   Langoda Iudeon,
    - verse[n=5373]: huan êr sia that hêlaga barn   hangon gisâuuin,
    - verse[n=5374]: quelan an crûcie;   sia quâðun that sia cuning ôðran
    - verse[n=5375]: ne haƀdin undar iro heriscipie,   neƀan thena hêran kêsar
    - verse[n=5376]: fan Rûmuburg:   "thie haƀit hier rîki oƀer ûs.
    - verse[n=5377]: Bethiu ni scalt thu thesan farlâtan;   hie haƀit ûs sô filo lêðes
        gisprokan,
    - verse[n=5378]: farduan haƀit hie im mid is dâdion.   Hie scal dôð tholon,
    - verse[n=5379]: uuîti endi uundarquâla."   Uuerod Iudeono
    - verse[n=5380]: sô manag mislîc thing   an mahtigna Crist
    - verse[n=5381]: sagdun te sundiun.   Hie suîgondi stuod
    - verse[n=5382]: thuru ôðmuodi,   ne antuuordida [niouuiht]
    - verse[n=5383]: uuið iro uurêðun uuord:   uuolda thesa uuerold alla
    - verse[n=5384]: lôsian mid is lîƀu:   bithiu liet hie ina thia lêðun thiod
    - verse[n=5385]: 'uuêgian te uundron,   all sô iro uuillio geng:'
    - verse[n=5386]: ni uuolda im opanlîco   allon cûðian
    - verse[n=5387]: Iudeo liudeon,   that hie uuas god selƀo;
    - verse[n=5388]: huand uuissin sia that te uuâron,   that hie sulica giuuald haƀdi
    - verse[n=5389]: oƀar theson middilgard,   than uurði im iro muodseƀo
    - verse[n=5390]: giblôðit an iro brioston:   [than] ne gidorstin sia that barn
        godes
    - verse[n=5391]: handon anthrînan:   [than] ni uuurði heƀanrîki,
    - verse[n=5392]: antlocan liohto mêst   liudio barnon.
    - verse[n=5393]: Bethiu mêð hie is sô an is muode,   ne lêt that manno folc
    - verse[n=5394]: uuitan, huat sia uuarahtun.   Thiu uurd nâhida thuo,
    - verse[n=5395]: mâri maht godes   endi middi dag,
    - verse[n=5396]: that sia thia ferahquâla   frummian scoldun.
    - verse[n=5397]: Than lag thar ôc an bendion   an thero burg innan
    - verse[n=5398]: ên ruof reginscaðo,   thie habda under them rîke sô filo
    - verse[n=5399]: morðes girâdan   endi manslahta gifrumid,
    - verse[n=5400]: uuas mâri meginthiof:   ni uuas thar is gimaco huergin;
    - verse[n=5401]: uuas thar ôc bi [sînon]   [sundion] giheftid,
    - verse[n=5402]: Barrabas uuas hie hêtan;   hie after them burgion uuas
    - verse[n=5403]: thuru is mêndâdi   manogon [gicûðid].
    - verse[n=5404]: Than uuas landuuîsa   liudio Iudeono,
    - verse[n=5405]: that sia iâro [gihuen]   an godes minnia
    - verse[n=5406]: an them hêlagon dage   ênna haftan mann
    - verse[n=5407]: abiddian scoldun,   that im iro burges uuard,
    - verse[n=5408]: iro folctogo   ferah fargâƀi.
    - verse[n=5409]: Thuo bigan thie heritogo   thia hêri Iudeono,
    - verse[n=5410]: that folc frâgoian,   thar sia im fora stuodun,
    - verse[n=5411]: hueðeron sia thero tueio   tuomian uueldin,
    - verse[n=5412]: ferahes biddian:   "thia hier an feteron sind
    - verse[n=5413]: haft undar theson heriscipie?"   Thiu hêri Iudeono
    - verse[n=5414]: habdun thuo thia aramun man   alla gispanana,
    - verse[n=5415]: that sia themo landscaðen   lîf abâdin,
    - verse[n=5416]: githingodin them thioƀe,   thie oft an thiustria naht
    - verse[n=5417]: uuam giuuarahta,   endi uualdand Crist
    - verse[n=5418]: quelidin an crûcie.   Thuo uuarð that cûð oƀar all,
    - verse[n=5419]: '[huô thiu thiod haƀda duomos adêlid.   Thuo scoldun sia thia
        dâd frummian,]'
    - verse[n=5420]: '[hâhan] that hêlaga barn.   That uuarð them heritogen'
    - verse[n=5421]: sîðor te sorgon,   that hie thia saca uuissa,
    - verse[n=5422]: that sia thuru nîðscipi   neriendon Crist,
    - verse[n=5423]: hatoda thiu hêri,   endi hie im hôrda te thiu,
    - verse[n=5424]: uuarahta iro uuillion:   thes hie uuîti antfeng,
    - verse[n=5425]: lôn an theson liohte   endi lang after,
    - verse[n=5426]: '[uuôi sîðor] uuann,   sîðor hie thesa uuerold agaf.'
  - chapter[n=LXV]:
    - verse[n=5427]: Thuo uuarð thas thie uurêðo giuuaro,   uuamscaðono mêst,
    - verse[n=5428]: Satanas selƀo,   thuo thiu seola quam
    - verse[n=5429]: Iudases an grund   grimmaro helliun -
    - verse[n=5430]: thuo uuissa hie te uuâren,   that that uuas uualdand Crist,
    - verse[n=5431]: barn drohtines,   that thar gibundan stuod;
    - verse[n=5432]: uuissa thuo te uuâron,   that hie [uuelda] thesa uuerold alla
    - verse[n=5433]: mid is henginnia   hellia githuinges,
    - verse[n=5434]: liudi alôsian   an lioht godes.
    - verse[n=5435]: That uuas Satanase   sêr an muode,
    - verse[n=5436]: tulgo harm an is hugie:   uuelda is helpan thuo,
    - verse[n=5437]: that im liudio barn   lîf ne binâmin,
    - verse[n=5438]: ne quelidin an crûcie,   ac hie uuelda, that hie quic liƀdi,
    - verse[n=5439]: te thiu that [firiho] barn   fernes ne uuurðin,
    - verse[n=5440]: sundiono sicura.   [Satanas giuuêt im thuo,]
    - verse[n=5441]: thar thes heritogen   hîuuiski uuas
    - verse[n=5442]: an thero burg innan.   Hie thero is brûdi bigann,
    - verse[n=5443]: thera idis opanlîco   unhiuri fîond
    - verse[n=5444]: uuunder tôgian,   that sia an uuordhelpon
    - verse[n=5445]: Criste uuâri,   that hie muosti [quic] libbian,
    - verse[n=5446]: drohtin manno   - hie uuas iu than te dôðe giscerid -
    - verse[n=5447]: uuissa that te uuâron,   that hie im scoldi thia giuuald biniman,
    - verse[n=5448]: that hie sia oƀar thesan middilgard   sô mikila ni haƀdi,
    - verse[n=5449]: oƀar uuîda uuerold.   That uuîf uuarð thuo an forahton,
    - verse[n=5450]: suîðo an sorogon,   thuo iru thiu gisiuni quâmun
    - verse[n=5451]: thuru thes dernien [dâd]   an dages liohte,
    - verse[n=5452]: an heliðhelme bihelid.   Thuo siu te iru hêrren anbôd,
    - verse[n=5453]: that uuîf mid iro uuordon   endi im te uuâren hiet
    - verse[n=5454]: selƀon seggian,   huat iro thar te gisiunion quam
    - verse[n=5455]: thuru thena hêlagan mann,   endi im helpan bad,
    - verse[n=5456]: formon is ferhe:   "ik hebbiu hier sô filo thuru ina
    - verse[n=5457]: seldlîkes giseuuan,   sô ik uuêt, that thia sundiun sculun
    - verse[n=5458]: allaro erlo gihuem   uƀilo githîhan,
    - verse[n=5459]: sô im fruocno tuo   ferahes âhtið."
    - verse[n=5460]: Thie segg uuarð thuo an [sîðe],   antat hie sittian fand
    - verse[n=5461]: thena heritogon   an [huaraƀe] innan
    - verse[n=5462]: an them stênuuege,   thar thiu strâta uuas
    - verse[n=5463]: felison gifuogid.   Thar hie te is frôhon geng,
    - verse[n=5464]: sagda im thes uuîƀes uuord.   Thuo uuarð im [uurêð] hugi,
    - verse[n=5465]: them heritogen,   - huaraƀoda an innan -,
    - verse[n=5466]: giblôðit briostgithâht:   uuas im bêðies uuê,
    - verse[n=5467]: gie that sea ina sluogin   sundia lôsan,
    - verse[n=5468]: gie it bi them liudion thuo   forlâtan ne gidorsta
    - verse[n=5469]: thuru thes uuerodes uuord.   Uuarð im giuuendid thuo
    - verse[n=5470]: hugi an herten   after thero hêri Iudeono,
    - verse[n=5471]: te uuerkeanne iro uuillion:   ne uuardoda im nieuuiht
    - verse[n=5472]: thia suârun sundiun,   thia hie im thar thuo selƀo gideda.
    - verse[n=5473]: Hiet im thuo te is handon dragan   hluttran brunnion,
    - verse[n=5474]: uuatar an [uuêgie],   thar hie furi them uuerode sat,
    - verse[n=5475]: thuôg ina thar for thero thioda   thegan kêsures,
    - verse[n=5476]: hard heritogo   endi thuo fur thero hêri sprac,
    - verse[n=5477]: quað that hie ina thero sundiono thar   sicoran dâdi,
    - verse[n=5478]: uurêðero uuerco:   "ne uuilliu ik thes uuihtes plegan", quathie,
    - verse[n=5479]: '"umbi thesan hêlagan mann,   ac [hleotad] gi thes alles,'
    - verse[n=5480]: gie uuordo gie uuerco,   thes gi im hêr te uuîtie giduan."
    - verse[n=5481]: Thuo hreop all saman   heriscipi Iudeono,
    - verse[n=5482]: thiu mikila menigi,   quâðun that sia uueldin umbi thena man
        plegan
    - verse[n=5483]: deraƀoro dâdio:   "fare is drôr oƀar ûs,
    - verse[n=5484]: is bluod endi is baneði   endi oƀar ûsa barn sô samo,
    - verse[n=5485]: oƀar ûsa aƀaron thar after -   uui [uuilliat] is alles plegan",
        quaðun sia,
    - verse[n=5486]: '"umbi thena slegi selƀon, -   ef uui thar êniga sundia giduan!"'
    - verse[n=5487]: Ageƀan uuarð thar thuo furi them Iudeon   allaro gumono besta
    - verse[n=5488]: hettendion an hand,   an herubendion
    - verse[n=5489]: '[narauuo] ginôdid,   thar ina nîðhuata,'
    - verse[n=5490]: fîond antfengun:   folc ina [umbihuarf],
    - verse[n=5491]: mênscaðono megin.   Mahtig drohtin
    - verse[n=5492]: tholoda githuldion,   sô huat sô im thiu thioda deda.
    - verse[n=5493]: Sia hietun ina thuo fillian,   êr than sia im ferahes tuo,
    - verse[n=5494]: aldres âhtin,   endi im undar is ôgun spiuuun,
    - verse[n=5495]: '[dedun] im that te hoske,   that sia mid iro handon slôgun,'
    - verse[n=5496]: uueros an is uuangun   endi im is giuuâdi binâmun,
    - verse[n=5497]: rôƀodun ina thia [reginscaðon],   rôdes lacanes
    - verse[n=5498]: dedun im eft ôðer an   thuru unhuldi;
    - verse[n=5499]: hietun thuo hôƀidband   hardaro thorno
    - verse[n=5500]: '[uuundron] uuindan   endi an uualdand Crist'
    - verse[n=5501]: selƀon settean,   endi gengun im thia gisîðos tuo,
    - verse[n=5502]: queddun ina an cuninguuîsu   endi thar an knio fellun,
    - verse[n=5503]: hnigun im mid iro hôƀdu:   all uuas im that te hoske giduan,
    - verse[n=5504]: thoh hie it all githolodi,   thiodo drohtin,
    - verse[n=5505]: '[mahtig] thuru thia minnia   manno cunnies.'
    - verse[n=5506]: Hietun sia thuo uuirkian   uuâpnes eggion
    - verse[n=5507]: heliðos mid iro handon   hardes [bômes
    - verse[n=5508]: craftiga] crûci   endi hietun sia Cristan thuo,
    - verse[n=5509]: sâlig barn godes   selƀon fuorian,
    - verse[n=5510]: dragan hietun sia ûsan drohtin,   thar hie [bedrôragad scolda]
    - verse[n=5511]: sueltan sundiono lôs.   Sîðodun Iudeon,
    - verse[n=5512]: uueros an uuillon,   lêddun uualdand Crist,
    - verse[n=5513]: drohtin te dôðe.   Thar mohta man thuo dereƀi thing
    - verse[n=5514]: harmlîc gihôrian:   hioƀandi thar after
    - verse[n=5515]: gengun uuîf mid uuôpu,   uueros [gnornodun,]
    - verse[n=5516]: thia fan Galilea   mid im gangan quâmun,
    - verse[n=5517]: folgodun oƀar ferruuegos:   uuas im iro frôhon dôð
    - verse[n=5518]: suîðo an soragan.   Thuo hie selƀo sprak,
    - verse[n=5519]: barno that besta   endi under bac besah,
    - verse[n=5520]: hiet that sia ni uuêpin:   "ni tharf iu uuiht tregan", quathie,
    - verse[n=5521]: '"mînero hinferdio,   ac gi mid hofnu mugun'
    - verse[n=5522]: iuuua uurêðan uuerc   uuôpu cûmian,
    - verse[n=5523]: tornon trahnon.   Noh uuirðið thiu tîd cuman,
    - verse[n=5524]: that thia [muoder thes]   mendendia sind,
    - verse[n=5525]: brûdi Iudeono,   them gio barn ni uuarð
    - verse[n=5526]: ôdan an aldre.   Than gi iuuua inuuid sculun
    - verse[n=5527]: grimmo angeldan;   than gi sô gerna sind,
    - verse[n=5528]: that iu hier bihlîdan   hôha bergos,
    - verse[n=5529]: diopo bedelƀan;   dôð uuâri iu than allon
    - verse[n=5530]: lioƀera an theson lande   than sulic liudio [qualm]
    - verse[n=5531]: te githolianne,   sô hier than thesaro thioda cumid."
  - chapter[n=LXVI]:
    - verse[n=5532]: Thuo sia thar an griete   galgon rihtun,
    - verse[n=5533]: an them felde [uppan]   folc Iudeono,
    - verse[n=5534]: bôm an berege,   endi thar an that barn godes
    - verse[n=5535]: quelidun an crûcie:   slôgun cald îsarn,
    - verse[n=5536]: niuua naglos   nîðon scarpa
    - verse[n=5537]: hardo mid hamuron   thuru is hendi endi [thuru is] fuoti,
    - verse[n=5538]: bittra bendi:   is blôd ran an erða,
    - verse[n=5539]: drôr fan ûson drohtine.   Hie ni uuelda thoh thia dâd uurecan
    - verse[n=5540]: grimma an them Iudeon,   ac hie [thes] god fader
    - verse[n=5541]: mahtigna bad,   that hie ni uuâri them manno folke,
    - verse[n=5542]: them uuerode thiu [uurêðra]:   "huand sia ni uuitun, huat sia
        [duot]", quathie.
    - verse[n=5543]: Thuo thia uuîgandos   giuuâdi Cristes,
    - verse[n=5544]: '[drohtines] dêldun,   dereƀia [mann],'
    - verse[n=5545]: thes rîken girôbi.   Thia rincos ni mahtun
    - verse[n=5546]: umbi [thena selƀon] . . .   samuuurdi [gisprecan],
    - verse[n=5547]: êr sia an iro [huaraƀe]   hlôtos uuurpun,
    - verse[n=5548]: huilic iro scoldi hebbian   thia hêlagun pêda,
    - verse[n=5549]: allaro giuuâdio uunsamost.   Thes [uuerodes] hirdi
    - verse[n=5550]: hiet thuo, the heritogo,   oƀar them [hôƀde selƀes]
    - verse[n=5551]: '[Cristes an] crûce scrîƀan,   that that uuâri cuning Iudeono,'
    - verse[n=5552]: Iesus fan Nazarethburh,   thie thar neglid stuod
    - verse[n=5553]: an niuuon galgon   thuru nîðscipi,
    - verse[n=5554]: an bômin treo.   Thuo bâdun thia liudi
    - verse[n=5555]: that uuord uuendian,   quâðun that hie im sô an is uuilleon sprâki,
    - verse[n=5556]: selƀo sagdi,   that hie habdi thes gisîðes giuuald,
    - verse[n=5557]: cuning uuâri oƀar Iudeon.   Thuo sprac eft thie kêsures bodo,
    - verse[n=5558]: hard heritogo:   "it ist iu sô oƀar is hôƀde giscriƀan,
    - verse[n=5559]: uuîslîco giuuritan,   sô ik it nu uuendian ni mag."
    - verse[n=5560]: Dâdun thuo thar te uuîtie   [uuerod] Iudeono
    - verse[n=5561]: tuêna fartalda man   an tuâ halƀa
    - verse[n=5562]: Cristes an crûci:   lietun sia [qualm] tholon
    - verse[n=5563]: an them [uuaragtreuue]   uuerco te lône,
    - verse[n=5564]: lêðaro dâdio.   Thia liudi sprâcun
    - verse[n=5565]: hoscuuord manag   hêlagon Criste,
    - verse[n=5566]: grottun ina mid gelpu:   sâuuun allaro gumono then beston
    - verse[n=5567]: quelan an themo crûcie:   "ef thu sîs cuning oƀar all", quâðun
        sia,
    - verse[n=5568]: '"suno drohtines,   sô thu haƀis selƀo [gisprocan],'
    - verse[n=5569]: neri thik fan thero nôdi   endi nîðes atuomi,
    - verse[n=5570]: gang thi hêl herod;   than uuelliat an thik heliðo barn,
    - verse[n=5571]: thesa liudi gilôƀian."   Sum imo ôk lastar sprac
    - verse[n=5572]: 'suîðo gêlhert Iudeo,   thar hie fur them galgon stuod:'
    - verse[n=5573]: '"uuah uuarð thesaro uueroldi", quathie,   "ef thu iro scoldis
        giuuald êgan.'
    - verse[n=5574]: Thu sagdas that thu mahtis an ênon dage   all teuuerpan
    - verse[n=5575]: that hôha hûs   heƀancuninges,
    - verse[n=5576]: stênuuerco mêst   endi eft standan giduon
    - verse[n=5577]: an thriddion dage,   sô is elcor ni thorfti bithîhan mann
    - verse[n=5578]: theses folkes furðor.   Sînu huô thu nu gifastnod stês,
    - verse[n=5579]: suîðo gisêrid:   ni maht thi selƀon uuiht
    - verse[n=5580]: balouues gibuotian."   Thuo thar ôc an them bendion sprac
    - verse[n=5581]: thero theoƀo ôðer,   all sô hie thia thioda gihôrda,
    - verse[n=5582]: uurêðon uuordon   - ne uuas is uuillio guod,
    - verse[n=5583]: thes thegnes githâht -:   "ef thu sîs thiodcuning", quathie,
    - verse[n=5584]: '"Crist, godes suno,   gang thi [than] fan them crûce niðer,'
    - verse[n=5585]: slôpi thi fan them sîmon   endi ûs samad allon
    - verse[n=5586]: hilp endi hêli.   Ef thu sîs heƀancuning,
    - verse[n=5587]: uualdand thesaro uueroldes,   giduo it than an thînon uuercon
        scîn,
    - verse[n=5588]: mâri thik fur thesaro menigi."   Thuo sprac thero manno ôðer
    - verse[n=5589]: an thero henginna,   thar hie giheftid stuod,
    - verse[n=5590]: uuan uuunderquâla:   "behuî uuilt thu sulic uuord sprecan,
    - verse[n=5591]: gruotis ina mid gelpu?   stês thi hier an galgen haft,
    - verse[n=5592]: '[gibrôcan] an bôme.   Uuit hier bêðia tholod'
    - verse[n=5593]: sêr thuru unca sundiun:   is unc unkero selƀero dâd
    - verse[n=5594]: uuorðan te uuîtie.   Hie stêd hier uuammes lôs,
    - verse[n=5595]: allaro sundiono sicur,   sô hie selƀo gio
    - verse[n=5596]: firina ni gifrumida,   botan that hie thuru theses folkes nið
    - verse[n=5597]: uuillendi an thesaro uueruldi   uuîti antfâhid.
    - verse[n=5598]: Ik uuilliu thar gilôƀian tuo", quathie,   "endi uuilliu thena
        landes uuard,
    - verse[n=5599]: thena godes suno   gerno biddian,
    - verse[n=5600]: that thu mîn gihuggies   endi an helpun sîs,
    - verse[n=5601]: 'râdendero best,   than thu an thîn rîki cumis:'
    - verse[n=5602]: uues mi than ginâðig."   Thuo sprak im eft neriendo Crist
    - verse[n=5603]: uuordon tegegnes:   "ik seggiu thi te uuâron hier", quathie,
    - verse[n=5604]: '"[that thu noh hiudu môst   an himilrîke]'
    - verse[n=5605]: '[mid mi samad   sehan lioht godes,]'
    - verse[n=5606]: an themo paradyse,   thoh thu nu an sulicoro pînu sîs."
    - verse[n=5607]: Than stuod thar ôc Maria,   muoder Cristes,
    - verse[n=5608]: blêc under them bôme,   gisah iro barn tholon,
    - verse[n=5609]: uuinnan uuunderquâla.   Ôc uuârun thar uuîf mid iro
    - verse[n=5610]: an sô mahtiges   minnia cumana -
    - verse[n=5611]: than stuod thar ôc Iohannes,   iungro Cristes,
    - verse[n=5612]: hriuui undar is hêrren,   uuas im is hugi sêrag -
    - verse[n=5613]: '[drûƀodun fur] them dôðe.   Thar sprac drohtin Crist'
    - verse[n=5614]: mahtig te thero muoder:   "nu ik thi hier mînemo scal
    - verse[n=5615]: 'iungron befelhan,   them thi hier geginuuard stêd:'
    - verse[n=5616]: '[uuis] thi an is gisîðie samad:   thu scalt ina furi suno hebbian."'
    - verse[n=5617]: Grôtta hie thuo Iohannes,   [hiet] that hie iru fulgengi [uuel],
    - verse[n=5618]: minniodi sia sô [mildo],   sô man is muoder scal,
    - verse[n=5619]: idis unuuamma.   Thuo hie sia an is êra antfeng
    - verse[n=5620]: thuru hluttran hugi,   sô im is hêrro gibôd.
  - chapter[n=LXVII]:
    - verse[n=5621]: Thuo uuarð thar an middian dag   [mahtig] têcan,
    - verse[n=5622]: uuundarlîc giuuaraht   oƀar [thesan] uuerold [allan,]
    - verse[n=5623]: thuo man thena godes suno   an thena galgon huof,
    - verse[n=5624]: Crist an that crûci:   thuo uuarð it cûð oƀar all,
    - verse[n=5625]: huô thiu sunna uuarð gisuorkan:   ni mahta suigli lioht
    - verse[n=5626]: scôni giscînan,   ac [sia] scado farfeng,
    - verse[n=5627]: thimm endi thiustri   endi [sô githrusmod neƀal].
    - verse[n=5628]: '[Uuarð] allaro dago druoƀost,   duncar suîðo'
    - verse[n=5629]: oƀar [thesan] uuîdun uueruld,   sô lango sô uualdand Crist
    - verse[n=5630]: qual an themo crûcie,   cuningo rîkost,
    - verse[n=5631]: ant nuon dages.   Thuo thie neƀal tiscrêd,
    - verse[n=5632]: that gisuerc uuarð thuo tesuungan,   bigan sunnun lioht
    - verse[n=5633]: hêdron an himile.   Thuo hreop [up] te gode
    - verse[n=5634]: allaro cuningo craftigost,   thuo hie an themo crûcie stuod
    - verse[n=5635]: faðmon gifastnot:   "fader alomahtig", quathie,
    - verse[n=5636]: '"te huî thu mik sô farlieti,   lieƀo drohtin,'
    - verse[n=5637]: hêlag heƀancuning,   endi thîna helpa dedos,
    - verse[n=5638]: fullisti sô ferr?   Ik [standu] under theson fîondon hier
    - verse[n=5639]: '[uundron] giuuêgid."   Uerod Iudeono'
    - verse[n=5640]: hlôgun is im thuo te hosce:   gihôrdun thena hêlagun Crist,
    - verse[n=5641]: drohtin furi them dôđe   drincan biddian,
    - verse[n=5642]: quað that ina thurstidi.   Thiu thioda ne latta,
    - verse[n=5643]: uurêða uuiðarsacon:   uuas im uuilleo mikil,
    - verse[n=5644]: huat sia im bittres [tuo]   bringan mahtin.
    - verse[n=5645]: Habdun im unsuôti   ecid endi galla
    - verse[n=5646]: gimengid thia mênhuaton;   stuod [ên] mann garo,
    - verse[n=5647]: suîðo sculdig scaðo,   thena habdun sia giscerid te thiu,
    - verse[n=5648]: farspanan mid sprâcon,   that hie sia en êna spunsia nam,
    - verse[n=5649]: lîðo thes lêðosten,   druog it an [ênon] langan scafte,
    - verse[n=5650]: gibundan an ênon bôme   endi deda it them barne godes,
    - verse[n=5651]: mahtigon te mûðe.   Hie ankenda iro mirkiun dâdi,
    - verse[n=5652]: gifuolda iro fêgnes:   furðor [ni uuelda
    - verse[n=5653]: is sô] bittres anbîtan,   ac hreop that barn godes
    - verse[n=5654]: hlûdo te them himiliscon fader:   "ik an thina hendi [befilhu",]
        quathie,
    - verse[n=5655]: '"mînon gêst an godes uuillion;   hie ist nu garo te thiu,'
    - verse[n=5656]: fûs te faranne."   [Firiho] drohtin
    - verse[n=5657]: gihnêgida thuo is hôƀid,   hêlagon âðom
    - verse[n=5658]: liet fan themo lîkhamen.   Sô thuo thie landes uuard
    - verse[n=5659]: sualt an them sîmon,   sô uuarð sân after thiu
    - verse[n=5660]: uundartêcan giuuaraht,   [that] thar uualdandes dôđ
    - verse[n=5661]: '[unqueðandes] sô filo   antkennian scolda,'
    - verse[n=5662]: '[thiadnes] êndagon:   erða biƀoda,'
    - verse[n=5663]: hrisidun thia hôhun bergos,   harda stênos cluƀun,
    - verse[n=5664]: felisos after them felde,   endi that [fêha lacan] tebrast
    - verse[n=5665]: an middion an tuê,   that êr managan dag
    - verse[n=5666]: an themo uuîhe innan   uuundron gistriunid
    - verse[n=5667]: hêl hangoda   - ni muostun heliðo barn,
    - verse[n=5668]: thia liudi scauuon,   huat under themo lacane uuas
    - verse[n=5669]: hêlages behangan:   thuo mohtun an that horð sehan
    - verse[n=5670]: Iudeo liudi -   graƀu uuurðun giopanod
    - verse[n=5671]: dôdero manno,   endi sia thuru drohtines craft
    - verse[n=5672]: an iro lîchamon   libbiandi astuodun
    - verse[n=5673]: '[up] fan erðu   endi uurðun giôgida thar'
    - verse[n=5674]: mannon te mârðu.   That uuas sô mahtig thing,
    - verse[n=5675]: that thar [Cristes] dôð   antkennian scoldun,
    - verse[n=5676]: sô filo thes gifuolian,   [thie] gio mid firihon ne sprac
    - verse[n=5677]: uuord an thesaro uueroldi.   Uuerod Iudeono
    - verse[n=5678]: sâuuun seldlîc thing,   ac uuas im iro slîði hugi
    - verse[n=5679]: sô farhardod an iro herten,   that thar io sô hêlag ni uuarð
    - verse[n=5680]: têcan gitôgid,   that sia trûodin thiu bat
    - verse[n=5681]: an thia Cristes craft,   that hie cuning oƀar all,
    - verse[n=5682]: thes uuerodes uuâri.   Suma sia thar mid iro uuordon gisprâcun,
    - verse[n=5683]: thia thes hrêuues thar   huodian scoldun,
    - verse[n=5684]: that that uuâri te uuâren   uualdandes suno,
    - verse[n=5685]: godes gegnungo,   that thar an them galgon sualt,
    - verse[n=5686]: barno that besta.   Slôgun an iro briost filo
    - verse[n=5687]: uuôpiandero uuîƀo:   uuas im thiu uuunderquâla
    - verse[n=5688]: harm an iro herten   endi iro hêrren dôð
    - verse[n=5689]: suîðo an sorogon.   Than uuas sido Iudeono,
    - verse[n=5690]: that sia thia [haftun thuru thena hêlagon dag]   hangon ni [lietin]
    - verse[n=5691]: lengerun huîla,   [than] im that lîf scriði,
    - verse[n=5692]: thiu seola besunki:   slîðmuoda mann
    - verse[n=5693]: gengun im mid nîðscipiu nâhor,   thar [sô beneglida stuodun
    - verse[n=5694]: theoƀos] tuêna,   tholodun bêðia
    - verse[n=5695]: quâla bi Criste:   uuârun im quica noh than,
    - verse[n=5696]: untthat sia thia grimmun   Iudeo liudi
    - verse[n=5697]: bênon bebrâcon,   that sia bêðia samad
    - verse[n=5698]: lîf [farlietun,]   suohtun im lioht ôðer.
    - verse[n=5699]: Sia ni thorftun drohtin Crist   dôðes bêdian
    - verse[n=5700]: 'furðor mid ênigon firinon:   fundun ina gifaranan thuo iu:'
    - verse[n=5701]: is seola uuas gisendid   an suoðan uueg,
    - verse[n=5702]: an langsam lioht,   is liði cuolodun,
    - verse[n=5703]: that [ferah] uuas af them [flêske.]   Thuo geng im ên thero fîondo
        tuo
    - verse[n=5704]: an nîðhugi,   druog negilid sper
    - verse[n=5705]: hard an is handon,   mid heruthrummeon stac,
    - verse[n=5706]: liet uuâpnes ord   [uuundum] snîðan,
    - verse[n=5707]: that an selƀes uuarð   sîdu Cristes
    - verse[n=5708]: antlocan is lîchamo.   Thia liudi gisâuun,
    - verse[n=5709]: that thanan bluod endi uuater   bêðiu sprungun,
    - verse[n=5710]: uuellun fan thero uuundun,   all sô is uuillio geng
    - verse[n=5711]: endi hie habda [gimarcod êr]   manno cunnie,
    - verse[n=5712]: firiho barnon te frumu:   thuo uuas it all gifullid sô.
  - chapter[n=LXVIII]:
    - verse[n=5713]: Sô thuo gisêgid uuarð   seðle nâhor
    - verse[n=5714]: hêdra sunna   mid heƀantunglon
    - verse[n=5715]: an them druoƀen dage,   thuo geng im ûses drohtines thegan
    - verse[n=5716]: '- uuas im glau gumo,   iungro Cristes'
    - verse[n=5717]: managa huîla,   sô it thar manno filo
    - verse[n=5718]: ne uuissa te uuâron,   huand hie it mid is uuordon hal
    - verse[n=5719]: '[Iuđeono] gumscipie:   Ioseph uuas hie hêtan,'
    - verse[n=5720]: darnungo uuas hie ûses drohtines iungro:   hie ni uuelda thero
        farduanun thiod
    - verse[n=5721]: '[folgon] te ênigon firinuuercon,   ac hie bêd im under them
        folke Iudeono,'
    - verse[n=5722]: hêlag himilo rîkies -   hie geng im thuo uuið thena heritogon
        mahlian,
    - verse[n=5723]: thingon uuið thena thegan kêsures,   thigida ina gerno,
    - verse[n=5724]: that hie muosti alôsian   thena lîkhamon
    - verse[n=5725]: Cristes fan themo crûcie,   thie thar giquelmid stuod,
    - verse[n=5726]: thes guoden fan them galgen   endi an graf leggian,
    - verse[n=5727]: foldu bifelahan.   Im ni uuelda thie folctogo thuo
    - verse[n=5728]: uuernian thes uuillien,   ac im giuuald fargaf,
    - verse[n=5729]: that hie sô muosti gifrummian.   Hie giuuêt im thuo forð thanan
    - verse[n=5730]: gangan te them galgon,   thar hie [uuissa that godes barn,]
    - verse[n=5731]: hrêo hangondi   hêrren sînes,
    - verse[n=5732]: nam ina thuo [an] thero niuuun ruodun   endi ina fan naglon atuomda,
    - verse[n=5733]: antfeng ina mid is faðmon,   sô man is frôhon scal,
    - verse[n=5734]: lioƀes lîchamon,   endi ina an lîne biuuand,
    - verse[n=5735]: druog ina diurlîco   - sô uuas thie drohtin uuerð -,
    - verse[n=5736]: thar sia thia stedi haƀdun   an ênon stêne innan
    - verse[n=5737]: handon gihauuuan,   thar gio heliðo barn
    - verse[n=5738]: gumon ne bigruoƀon.   Thar sia [that godes barn]
    - verse[n=5739]: te iro landuuîsu,   lîco hêlgost
    - verse[n=5740]: foldu bifulhun   endi mid ênu felisu belucun
    - verse[n=5741]: allaro graƀo guodlîcost.   Griotandi sâtun
    - verse[n=5742]: idisi [armscapana],   thia that all forsâuun,
    - verse[n=5743]: thes gumen grimman dôð.   Giuuitun [im] thuo gangan thanan
    - verse[n=5744]: uuôpiandi uuîf   endi uuara nâmun,
    - verse[n=5745]: '[huô sia eft te them graƀe]   gangan mahtin:'
    - verse[n=5746]: haƀdun im farseuuana   [soroga] ginuogia,
    - verse[n=5747]: mikila muodkara:   Maria uuârun sia hêtana,
    - verse[n=5748]: idisi armscapana.   Thuo uuarð âƀand cuman,
    - verse[n=5749]: naht mid neflu.   Niðfolc [Iudeono]
    - verse[n=5750]: '[uuarð] an moragan eft,   menigi gisamnod,'
    - verse[n=5751]: rekidun an rûnon:   "huat, thu uuêst, huô thit rîki uuas
    - verse[n=5752]: thuru thesan ênan man   all gituîflid,
    - verse[n=5753]: uuerod giuuorran:   nu ligid hie uuundon siok,
    - verse[n=5754]: diopa bidolƀan.   Hie sagda [simnen], [that hie scoldi fan dôðe
        astandan]
    - verse[n=5755]: '[an thriddian dage.]   Thius thiod gilôƀit te filo,'
    - verse[n=5756]: thit uuerod after is uuordon.   Nu thu hier uuardon hêt,
    - verse[n=5757]: oƀar them graƀe gômian,   that ina is iungron thar
    - verse[n=5758]: ne farstelan an themo stêne   endi seggian than, that hie astandan
        sî,
    - verse[n=5759]: rîki fan raston:   than uuirðit thit rinco folc
    - verse[n=5760]: mêr gimerrid,   ef [sia it biginnat] mârian hier."
    - verse[n=5761]: Thuo uuurðun thar giscerida   fan thero scolu Iudeono
    - verse[n=5762]: uueros te thero uuahtu:   giuuitun im mid iro giuuâpnion tharod
    - verse[n=5763]: te them graƀe gangan,   thar sia scoldun thes godes barnes
    - verse[n=5764]: hrêuues huodian.   Uuarð thie [hêlago] dag
    - verse[n=5765]: Iudeono fargangan.   Sia oƀar themo graƀe sâtun,
    - verse[n=5766]: uueros an thero uuahtun   [uuannom] nahton,
    - verse[n=5767]: bidun undar iro bordon,   huan êr thie berehto dag
    - verse[n=5768]: oƀar middilgard   mannon quâmi,
    - verse[n=5769]: liudon te liohte.   Thuo ni uuas lang te thiu,
    - verse[n=5770]: that thar uuarð thie gêst cuman   be godes crafte,
    - verse[n=5771]: hâlag âðom   undar thena hardon stên
    - verse[n=5772]: an [thena] lîchamon.   Lioht uuas thuo giopanod
    - verse[n=5773]: '[firiho] barnon te frumu:   uuas fercal manag'
    - verse[n=5774]: antheftid fan [helldoron]   endi te himile uueg
    - verse[n=5775]: giuuaraht fan thesaro uueroldi.   Uuânom [up] astuod
    - verse[n=5776]: friðubarn godes,   fuor im thuo thar hie uuelda,
    - verse[n=5777]: sô thia uuardos thes   uuiht ni afsuoƀun,
    - verse[n=5778]: '[derƀia] liudi,   huan hie fan them dôðe astuod,'
    - verse[n=5779]: arês fan thero rastun.   Rincos sâtun
    - verse[n=5780]: umbi that graf ûtan,   Iudeo liudi,
    - verse[n=5781]: scola mid iro scildion.   Scrêd forðuuardes
    - verse[n=5782]: suigli sunnun [lioht.]   Sîðodun idisi
    - verse[n=5783]: te them graƀe gangan,   gumcunnies uuîf,
    - verse[n=5784]: Mariun munilîca:   habdun mêðmo filo
    - verse[n=5785]: gisald uuiðer [salƀum,]   siluƀres endi goldes,
    - verse[n=5786]: uuerðes uuiðer uuurtion,   sô sia mahtun auuinnan mêst,
    - verse[n=5787]: that sia thena lîchamon   lioƀes hêrren,
    - verse[n=5788]: suno drohtines,   salƀon muostin,
    - verse[n=5789]: '[uuundun uuritanan.]   Thiu uuîf soragodun'
    - verse[n=5790]: an iro seƀon suîðo,   endi suma sprâcun,
    - verse[n=5791]: huie im thena grôtan stên   fan themo graƀe scoldi
    - verse[n=5792]: gihuereƀian an halƀa,   the sia oƀar that hrêo sâuuun
    - verse[n=5793]: thia liudi leggian,   thuo sia thena lîchamon thar
    - verse[n=5794]: befulhun an themo felise.   Sô thiu frî haƀdun
    - verse[n=5795]: gegangan te them gardon,   that sia te them graƀe mahtun
    - verse[n=5796]: gisehan selƀon,   thuo thar suôgan quam
    - verse[n=5797]: engil thes alouualdon   oƀana fan radure,
    - verse[n=5798]: faran an feðerhamon,   that all thiu folda [an scian,]
    - verse[n=5799]: thiu erða dunida   endi thia erlos uuurðun
    - verse[n=5800]: an uuêkan hugie,   uuardos Iuðeono,
    - verse[n=5801]: bifellun bi them forahton:   ne uuândun ira [ferah] êgan,
    - verse[n=5802]: lîf langerun huîl.
  - chapter[n=LXIX]:
    - verse[n=5802]: Lâgun [tha] uuardos,
    - verse[n=5803]: thia gisîðos sâmquica:   sân [up] ahlêd
    - verse[n=5804]: thie grôto stên fan them graƀe,   sô ina thie godes engil
    - verse[n=5805]: gihueriƀida an halƀa,   endi im uppan them [hlêuue] gisat
    - verse[n=5806]: diurlîc drohtines bodo.   Hie uuas an is dâdion gelîc,
    - verse[n=5807]: an is ansiunion,   sô huem sô ina [muosta] undar is ôgon scauuon,
    - verse[n=5808]: sô [bereht] endi sô blîði   all sô [blicsmun] lioht;
    - verse[n=5809]: uuas im is giuuâdi   [uuintarcaldon]
    - verse[n=5810]: '[snêuue gilîcost.   Thuo sâuun sia ina sittian thar,]'
    - verse[n=5811]: thiu uuîf uppan them giuuendidan stêne,   endi im fan them uulitie
        [quâmun,]
    - verse[n=5812]: them idison sulica egison [tegegnes:   all uuurðun fan them grurie
    - verse[n=5813]: thiu frî an forahton mikilon,]   furðor ne gidorstun
    - verse[n=5814]: '[te themo graƀe gangan,   êr sia thie godes engil],'
    - verse[n=5815]: '[uualdandes] bodo   uuordon gruotta,'
    - verse[n=5816]: quað that hie iro ârundi   all bicunsti,
    - verse[n=5817]: uuerc endi uuillion   endi thero uuîƀo hugi,
    - verse[n=5818]: hiet that sia im ne andrêdin:   "ik uuêt that gi iuuuan drohtin
        suokat,
    - verse[n=5819]: neriendon Crist   fan Nazarethburg,
    - verse[n=5820]: thena thi hier quelidun   endi an crûci slôgun
    - verse[n=5821]: Iudeo liudi   endi an graf lagdun
    - verse[n=5822]: '[sundilôsian].   Nu nist hie selƀo hier,'
    - verse[n=5823]: ac hie ist astandan iu,   endi sind thesa stedi lârea,
    - verse[n=5824]: thit graf an theson griote.   Nu mugun gi gangan herod
    - verse[n=5825]: nâhor mikilu   - ik uuêt that is iu ist niud sehan
    - verse[n=5826]: an theson stêne innan -:   hier sind noh thia stedi scîna,
    - verse[n=5827]: thar is lîchamo lag."   Lungra fengun
    - verse[n=5828]: gibada an iro brioston   blêca idisi,
    - verse[n=5829]: uulitiscôni uuîf:   uuas im uuilspell mikil
    - verse[n=5830]: te gihôrianne,   that im fan iro [hêrren] sagda
    - verse[n=5831]: engil thes alouualden.   Hiet sia eft thanan
    - verse[n=5832]: fan them graƀe gangan   endi faran te them iungron Cristes,
    - verse[n=5833]: seggian them is gisîðon   suoðon uuordon,
    - verse[n=5834]: that iro drohtin uuas   fan dôðe astandan.
    - verse[n=5835]: Hiet ôc an sundron   Sîmon Petruse
    - verse[n=5836]: uuillspell mikil   uuordon cûðian,
    - verse[n=5837]: cumi drohtines,   gie that Crist [selƀo]
    - verse[n=5838]: '[uuas an] Galileo land,   "thar ina eft is iungron sculun,'
    - verse[n=5839]: gisehan is [gisîðos],   sô hie im êr selƀo gisprac
    - verse[n=5840]: uuâron uuordon."   Reht sô thuo thiu uuîf thanan
    - verse[n=5841]: gangan uueldun,   sô stuodun im tegegnes thar
    - verse[n=5842]: engilos tuêna   an alahuîton
    - verse[n=5843]: uuânamon giuuâdion   endi sprâcun [im] mid iro uuordon tuo
    - verse[n=5844]: hêlaglîco:   hugi uuarð giblôðid
    - verse[n=5845]: then idison an egison:   ne mahtun an thia engilos godes
    - verse[n=5846]: bi themo uulite scauuon:   uuas im thiu uuânami te strang,
    - verse[n=5847]: te suîði te sehanne.   Thuo sprâcun im sân angegin
    - verse[n=5848]: uualdandes bodun   endi thiu uuîf frâgodun,
    - verse[n=5849]: te huî sia Cristan tharod   quican mid dôdon,
    - verse[n=5850]: suno drohtines   suokian quâmin
    - verse[n=5851]: ferahes fullan;   "nu gi ina ni findat hier
    - verse[n=5852]: an theson stêngraƀe,   ac hie ist astandan [nu]
    - verse[n=5853]: an is lîchamen:   thes gi gilôƀian sculun
    - verse[n=5854]: endi gihuggian thero uuordo,   the hie iu te uuâron oft
    - verse[n=5855]: selƀo sagda,   [than] hie an iuuuon gisîðe uuas
    - verse[n=5856]: an [Galilealande,]   huô hie scoldi gigeƀan uuerðan,
    - verse[n=5857]: gisald selƀo   an sundigaro manno,
    - verse[n=5858]: '[hettiandero] hand,   hêlag drohtin,'
    - verse[n=5859]: that sia ina quelidin   endi an crûci [slôgin,]
    - verse[n=5860]: dôdan gidâdin   endi that hie scoldi thuru drohtines craft
    - verse[n=5861]: an thriddion dage   thioda te uuillion
    - verse[n=5862]: libbiandi astandan.   Nu haƀit hie all gilêstid sô,
    - verse[n=5863]: gifrumid mid firihon:   îliat gi nu forð hinan,
    - verse[n=5864]: gangat gâhlîco   endi duot it them is iungron cûð.
  - chapter[n=LXX]:
    - verse[n=5865]: Hie haƀit sia iu furfarana   endi ist im forð hinan
    - verse[n=5866]: an Galileo land,   thar ina eft is iungron sculun,
    - verse[n=5867]: gisehan is gisîðos."   Thuo uuarð [sân] after thiu
    - verse[n=5868]: them uuiƀon an uuillon,   that sia gihôrdun sulic uuord sprecan,
    - verse[n=5869]: cûðian thia craft godes   - uuârun im sô acumana thuo noh
    - verse[n=5870]: gie sô forahta gefrumida -:   giuuitun im forð thanan
    - verse[n=5871]: fan them graƀe gangan   endi sagdun them iungron Cristes
    - verse[n=5872]: '[seldlîc] gisiuni,   thar sia sorogondi'
    - verse[n=5873]: bidun sulikero buota.   Thuo uuurðun ôc an thia burg [cumana]
    - verse[n=5874]: Iudeono uuardos,   thia oƀar themo graƀe sâtun
    - verse[n=5875]: alla [langa] naht   endi thes lîchamen thar,
    - verse[n=5876]: huodun [thes] hrêuues.   Sia sagdun thero hêri Iudeono,
    - verse[n=5877]: huilica im thar anduuarda   egison quâmun,
    - verse[n=5878]: seldlîc gisiuni,   sagdun mid uuordon,
    - verse[n=5879]: al sô it giduan uuas   an thero drohtines craft,
    - verse[n=5880]: ni miðun an iro muode.   Thuo budun im mêðmo filo
    - verse[n=5881]: Iudeo liudi,   gold endi siluƀar,
    - verse[n=5882]: saldun im sinc manag,   [te thiu that] sia it ni sagdin forð,
    - verse[n=5883]: ne mâridin thero menigi:   "ac queðat that iu môði hugi
    - verse[n=5884]: ansueƀidi mid slâpu   endi that thar quâmin [is] gisîðos tuo,
    - verse[n=5885]: farstâlin ina an them stêne.   Simnen uuesat gi an strîde mid
        thiu,
    - verse[n=5886]: forð an flîte:   ef it uuirðit them folctogen cûð,
    - verse[n=5887]: uui gihelpat iu uuið thena [hêrosten,]   that hie iu harmes uuiht,
    - verse[n=5888]: lêðes ni gilêstid."   Thuo nâmun sia an them liudon filo
    - verse[n=5889]: '[diurero mêðmo,]   dâdun all sô sia bigunnun'
    - verse[n=5890]: '- ne giuueldun iro uuillion -   [dâdun sô uuîdo] cûð'
    - verse[n=5891]: them liudon after them lande,   that sia sulica lugina uuoldun
    - verse[n=5892]: ahebbian be than hêlagan drohtin.   [Than] uuas eft gihêlid [hugi]
    - verse[n=5893]: iungron Cristes,   thuo sia [gihôrdun] thiu guodun uuîf
    - verse[n=5894]: mârian [thia] maht godes;   thuo uuârun sia an iro muode frâha,
    - verse[n=5895]: gie im te them graƀe bêðia,   Iohannes endi Petrus
    - verse[n=5896]: '[runnun] oƀastlîco:   uuarð êr [cuman]'
    - verse[n=5897]: Iohannes thie guodo,   endi im oƀar them graƀe gistuod,
    - verse[n=5898]: antat thar sân after quam   Sîmon Petrus,
    - verse[n=5899]: erl ellanruof   endi im thar in giuuêt
    - verse[n=5900]: an that graf gangan:   gisah thar thes godes barnes,
    - verse[n=5901]: hrêogiuuâdi   hêrren sînes
    - verse[n=5902]: lînin liggian,   mid thiu uuas êr thie lîchamo
    - verse[n=5903]: fagaro bifangan;   lag thie fano sundar,
    - verse[n=5904]: mit them uuas that hôƀid bihelid   hêlages Cristes,
    - verse[n=5905]: rîkies drohtines,   [than] hie an thesaro rastu uuas.
    - verse[n=5906]: Thuo geng im ôc Iohannes   an that graf innan
    - verse[n=5907]: sehan seldlîc thing;   uuarð im sân after thiu
    - verse[n=5908]: antlocan is gilôƀo,   [that hie uuissa,] that scolda eft an thit
        lioht cuman
    - verse[n=5909]: is drohtin diurlîco,   fan dôðe astandan
    - verse[n=5910]: '[up] fan erðu.   Thuo giuuitun im eft thanan'
    - verse[n=5911]: Iohannes endi Petrus,   endi quâmun thia iungron Cristes,
    - verse[n=5912]: thia gisîðos tesamne.   Than stuod sêragmuod
    - verse[n=5913]: ên thera idiso   ôðersîðu
    - verse[n=5914]: griotandi oƀar them graƀe,   uuas iro [iâmar muod -]
    - verse[n=5915]: Maria uuas that Magdalena -,   uuas iro muodgithâht,
    - verse[n=5916]: '[seƀo] mit [sorogon] giblandan,   ne uuissa huarod siu sôkian
        scolda'
    - verse[n=5917]: thena hêrron, thar iro uuârun at thia helpa gilanga.   Siu ni
        mohta thuo hofnu auuîsan,
    - verse[n=5918]: that uuîf ni mahta uuôp forlâtan:   ne uuissa huarod siu sia
        uuendian scolda;
    - verse[n=5919]: gimerrid uuârun iro thes muodgithâhti.   Thuo gisah siu thena
        [mahtigan thar]
    - verse[n=5920]: '[Criste standan,   thuoh siu ina cûðlîco]'
    - verse[n=5920b]: '[antkennian ni mohti,]   êr than hie ina cûðian uuelda,'
    - verse[n=5921]: seggian that hie it selƀo uuâri.   Hie frâgoda huat siu sô sêro
        biuuiepi,
    - verse[n=5922]: sô harmo mid hêton trahnin.   Siu quađ, that siu umbi iro hêrron
        ni [uuissi]
    - verse[n=5923]: te uuâren, huarod hie uuerðan scoldi:   "ef thu ina mi giuuîsan
        mohtis,
    - verse[n=5924]: frô mîn, ef ik thik frâgon gidorsti,   ef thu ina hier an theson
        felise ginâmis,
    - verse[n=5925]: uuîsi ina mi mid uuordon thînon:   than uuâri mi allaro uuilliono
        mêsta,
    - verse[n=5926]: that ik ina selƀo gisâhi."   Sia ni uuissa, [that] sia thie suno
        drohtines
    - verse[n=5927]: gruotta mid gôdaro sprâcun:   siu uuânda that it thie gardari
        uuâri,
    - verse[n=5928]: hofuuard hêrren sînes.   Thuo gruotta sia thie hêlago drohtin,
    - verse[n=5929]: bi namen neriendero best:   siu geng im thuo nâhor sniumo,
    - verse[n=5930]: that uuîf mid uuillion guodan,   antkenda iro uualdand selƀan,
    - verse[n=5931]: '[mîðan] siu is thuru thia minnia ni uuissa:   uuelda ina mid
        iro [mundon] grîpan,'
    - verse[n=5932]: '[thiu fêhmia] an thena folko drohtin,   noƀan that iro friðubarn
        godes'
    - verse[n=5933]: uuerida mid uuordon sînon,   quað that siu ina mid uuihti ni
        môsti
    - verse[n=5934]: handon anthrînan:   "ik ni stêg noh", quathie, "te them himiliscon
        fader;
    - verse[n=5935]: ac îli thu nu ofstlîco   endi them erlon cûði,
    - verse[n=5936]: bruoðron mînon,   that ik ûser bêðero fader,
    - verse[n=5937]: '[alauualdan]   iuuuan endi mînan,'
    - verse[n=5938]: suoðfastan god   suokean uuilliu."
  - chapter[n=LXXI]:
    - verse[n=5939]: That uuîf uuarð thuo an uuunnon,   that siu muosta sulican uuillion
        cûðian,
    - verse[n=5940]: seggian fan im gisundon:   uuarð sân garo
    - verse[n=5941]: thiu idis an that ârundi   endi them erlon brâhta,
    - verse[n=5942]: uuillspel uueron,   that siu [uualdand] Crist
    - verse[n=5943]: gisundan gisâuui,   endi sagda huô [he] iru selƀo gibôd
    - verse[n=5944]: torohtero têcno.   Sia ni uueldun gitrûoian thuo noh
    - verse[n=5945]: thes uuîbes uuordon,   that siu sulic uuillspel brâhte
    - verse[n=5946]: gegnungo fan themo godes [suno],   ac sia sâtun im iâmormuoda,
    - verse[n=5947]: heliðos [hriuuonda.]   Thuo uuarð thie hêlago Crist
    - verse[n=5948]: eft opanlîco   ôðersîðu,
    - verse[n=5949]: drohtin gitôgid,   sîðor hie fan dôđe astuod,
    - verse[n=5950]: than uuîƀon an uuillion,   that hie im thar an uuege muotta.
    - verse[n=5951]: Quedda sia cûðlîco,   endi sia te is kneohon hnigun,
    - verse[n=5952]: fellun im tô fuoton.   Hie hêt that sia forahtan hugi
    - verse[n=5953]: ne bârin an iro brioston:   "ac gi mînon bruoðron sculun
    - verse[n=5954]: thesa quidi cûðian,   that sia cuman after mi
    - verse[n=5955]: an Galileo land;   thar ik im eft tegegnes biun."
    - verse[n=5956]: Than fuorun im ôk fan Hierusalem   thero iungrono tuêna
    - verse[n=5957]: an them selƀon daga   sân [an] morgan,
    - verse[n=5958]: erlos an iro ârundi:   uueldun im te Emaus
    - verse[n=5959]: that castel suocan.   Thuo bigunnun im quidi managa
    - verse[n=5960]: under them uueron uuahsan,   thar sia after them uuege fuorun,
    - verse[n=5961]: them heliðon umbi iro hêrron.   Thuo quam im thar thie hêlago
        tuo
    - verse[n=5962]: gangandi godes suno.   Sia ni mahtun ina garolîco
    - verse[n=5963]: antkennan craftigna:   hie ni uuelda ina thuo noh cûðian te im;
    - verse[n=5964]: 'uuas im [thoh] an iro gisîðie samad   endi frâgoda, umbi huilica
        sia saca sprâkin:'
    - verse[n=5965]: '"huî gangat gi sô gornondia?" quathie.   "Ist inc iâmer hugi,'
    - verse[n=5966]: seƀo soragono full."   Sia sprâcun im sân angegin,
    - verse[n=5967]: thia erlos anduurdi:   "te huî thu thes [êscos sô]", quâðun sia;
    - verse[n=5968]:
      - '"bist thi fan Hierusalem   Iudeono folcas'
      - '........................   .........................*'
    - verse[n=5969]: '[hêlagumu gêste   fan heƀenuuange,]'
    - verse[n=5970]: '[mid them grôtun godes craft."]   Nam is iungaron thô,'
    - verse[n=5971]: erlos gôde,   lêdda sie ût thanan,
    - verse[n=5972]: antat he sie brâhte   an Bethania;
    - verse[n=5973]: thar hôf he is hendi up   endi hêlegoda sie alle,
    - verse[n=5974]: uuîhida sie mid is uuordun.   Giuuêt imo up thanan,
    - verse[n=5975]: 'sôhta imo that hôha himilo rîki   endi thena is hêlagon stôl:'
    - verse[n=5976]: sitit imo [thar]   an thea suîðron half godes,
    - verse[n=5977]: alomahtiges fader   endi thanan all gesihit
    - verse[n=5978]: uualdandeo Crist,   sô huat sô thius uuerold behaƀet.
    - verse[n=5979]: Thô an theru selƀon stedi   gesîðos gôde
    - verse[n=5980]: te bedu fellun   endi im eft te burg thanan
    - verse[n=5981]: thar te Hierusalem   iungaron Cristes
    - verse[n=5982]: fôrun faganondi:   uuas im frâhmod hugi,
    - verse[n=5983]: uuârun im thar at themu uuîhe.   Uualdandes craft
    - verse[n=5984]: '..........................   ..............................'
